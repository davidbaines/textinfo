Sa simula, ginawa ng Dios ang langit at mundo.
Sa panahong iyan, wala pang anyo ang mundo at wala ni isang anuman sa mundo. Tinatakpan ng kadiliman ang malalim na tubig. At ang Espiritu ng Dios ay nsa ibabaw ng tubig.
Ngayon, sinabi ng Dios, <<Magkaroon ng liwanag.>> At nagkaroon nga ng liwanag.
Nakita ng Diyos na ang ginawa niya ay napakaganda. At hiniwalay niya ang liwanag sa kadiliman.
Tinawag ng Dios ang liwanag na <<araw>> at ang kadiliman tinawag niyang <<gabi>>. Lumipas ang gabi at sumikat ang araw, iyan ang unang araw.
Pagkatapos, sinabi ng Dios, <<Magkaroon ng pagitan sa gitna nang tubig. Iyan ang maghihiwalay ng tubig na nasa silong ng tubig na nasa itaas.>>
Ginawa ng Diyos ang pagitan na iyan at iniwalay niya ang tubig na nasa itaas at tubig na nasa ibaba. At nangyari nga.
Tinawag ng Dios ang pagitan na iyan na <<langit>>. Lumipas ang gabi at sumikat ang araw, iyan ang ikalawang araw.
Sinabi ng Dios, <<Mapunta sa isang lugar ang tubig upang makita ang tuyong lupa.>> At nangyari nga.
Tinawag ng Dios ang tuyong lupa ng <<lupa,>> at ang tubig na nagsamasama, tinawag niyang <<dagat.>> Nakita ng Diyos na ang ginawa niya ay napakaganda.
Pagkatapos, sinabi ng Dios, <<Magkaroon ng lahat ng uri ng halaman sa mundo, halaman na nagbibigay ng binhi at punong kahoy na namumunga. At lahat ng iyan ay mamumunga ayon sa uri ng pagkahalaman nila.>> At nangyari nga.
Tumubo nga sa mundo ang lahat ng uri ng halaman, halaman na nagbibigay binhi at punong kahoy na namumunga. Ang lahat ng iyan ay namunga ayon sa pagkahalaman nila. Nakita ng Diyos na ang ginawa niya ay napakaganda.
Lumipas ang gabi at sumikatt ang araw, iyan ang ikatlong araw.
Pagkatapos, sinabi ng Dios, <<Magkaroon ng liwanag sa langit upang mahiwalay ang araw sa gabi. At iyan ang magiging palatandaan ng mga araw, mga panahon, at mga taon.
Magbibigay ng liwanag sa lupa ang mga liwanag na nasa langit.>> At nangyari nga.
Ginawa ng Dios ang dalawang malalaking liwanag ang araw ang siyang magbibigay ng malaking liwanag kung araw at ang buwan ang siyang magbibigay ng kaunting liwanag kung gabi. At ginawa rin niya ang mga bituin.
Ibinigay ng Dios ang mga liwanag na iyan sa langit upang magbigay ng liwanag sa mundo.
Magbibigay ng liwanag ang mga iyan sa araw at gabi at paghiwalayin ang liwanag sa kadiliman. Nakita ng Diyos na ang ginawa niya ay napakaganda.
Lumipas ang gabi at sumikat ang araw, iyan ang ikaapat na araw.
Pagkatapos, sinabi ng Dios, <<Magkaroon sa tubig ng iba't ibang uri isda at magkaroon sa mundo ng ibat-ibang uri ng ibon na lumilipad.>>
Kaya nilikha ng Diyos ang malalaking isda sa dagat at lahat ng nabubuhay na naroon. At ginawa rin niya ang iba't ibang uri ng ibon. Nakita ng Diyos na ang ginawa niya ay napakaganda.
Pinagpala ng Diyos ang mga iyan. Sinabi niya, <<Magpakarami kayong lahat ng nabubuhay sa tubig at punuin ninyo ang dagat. Magpakarami din kayong mga ibon sa mundo.>>
Lumipas ang gabi at sumikat ang araw, iyan ang ikalimang araw.
Pagkatapos, sinabi ng Dios, <<Magkaroon sa mundo ng iba't ibang uri ng hayop na mula sa lupa, mga maiilap at hindi maiilap, at mga hayop na gumagapang.>> At nangyari nga.
Ginawa niya ang lahat ng iyan. Nakita ng Diyos na ang ginawa niya ay napakaganda.
Pagkatapos, sinabi ng Dios, << Ngayon gawin natin ang tao ayon sa ating wangis. Siya ang mamahala sa lahat ng isda sa tubig na nasa dagat at ang mga ibon na lumilipad. Siya ang mamahala sa mga hayop na maiilap at hindi maiilap, at sa mga hayop na gumagapang.>>
Ginawa nga ng Diyos ang tao, lalake at babae ayon sa kanyang wangis.
Pagkatapos, pinagpala ng Dios ang mga taong iyan at sinabi niya sa kanila, <<Manganak kayo ng marami at punuin ninyo ang mundo at sakupin. Ipinapabahala ko sa inyo ang lahat ng narito sa lupa, mga isda na nasa dagat at mga ibon na lumilipad at lahat ng hayop na lumalakad.>>
Pagkatapos, sinabi ng Dios sa mga taong iyan, <<Ibinibigay ko sa inyo ang lahat ng halaman na namumunga ng butil at punong kahoy na namumunga. Ang mga iyan ay pagkain ninyo.
Ang lahat ng halaman ay ibinibigay ko sa lahat ng malalaking hayop, lahat ng ibon na lumilipad, at lahat ng hayop na lumalakad. >> At nangyari nga.
Nakita ng Diyos na ang lahat ng ginawa niya at talagang napakaganda. Lumipas ang gabi at sumikat ang araw, iyan ang ikaanim na araw.
Kaya't natapos ginawa ng Diyos ang langit, mundo, at lahat ng mga bagay na naroon.
Natapos ng Diyos ang ginawa niya sa ikaanim na araw. Kaya sa ikapitong araw, nagpahinga siya.
Pagkatapos, pinagpala ng Diyos ang ikapitong araw. Ginawa niyang banal ang ikapitong araw dahil nagpahinga siya sa araw na iyan matapos niyang likhain ang lahat.
Ganyan ang paglikha ng Diyos sa lahat ng mga bagay na nasa langit at lahat ng mga bagay na nasa mundo. Noong ginawa ng Diyos ang mundo at langit,
wala pang damo o tanim sa mundo, sapagkat hindi pa nagpaulan ang Panginoon Diyos. At wala pang taong nagbubungkal ng lupa.
Ngunit merong lumalabas na tubig sa lupa. Lumalabas iyan patungo sa lahat ng lugar sa mundo.
At ang Panginoong Diyos, gumawa siya ng tao na lalaki. Kumuha siya ng lupa na siyang gagawin niyang katawan ng tao. Pagkatapos, hiningahan niya ang ilong at nagkaroon siya ng buhay.
Gumawa ang Panginoon Diyos ng isang halamanan na nasa silangan. Eden ang pangalan ng halamanan na iyan. Inilagay ng Diyos diyan ang lalakeng ginawa niya.
Ang Panginoong Diyos, pinausbong niya ang lahat ng punong kahoy na magagandang pagmasdan at masasarap na bunga. Inilagay din niya sa gitna ng halamanan ang dalawang punong kahoy. Ang punong kahoy na nagbibigay ng buhay na walang hanggan at ang punong kahoy na nagbibigay ng kaalaman kung ano ang mabuti at masama.
Mayroong ilog sa Eden na dumadaloy patungo sa lahat ng halaman na nasa halamanan. At dumadaloy iyan palabas ng Eden, at nahati iyan sa apat na ilog.
Pishon ang pangalan ng unang ilog. Dumadaloy ang ilog na iyan sa lupain ng Havilah na may ginto.
( Magaganda ang ginto na nasa lupang iyan. Meron ding bedelio at mga mamahaling batong onix sa Havilah.)
Gihon ang pangalan ng ikalawang ilog. Dumadaloy ang ilog na iyan sa lupain ng Cus.
Tigris ang pangalan ng ikatlong ilog. Dumadaloy ang ilog na iyan sa silangan sa hangganan ng Asiria. At Eufrates ang pangalan ng ikaapat na ilog.
Ang Panginoong Diyos, inilagay niya ang lalaking iyan sa halamanan na tinatawag na Eden upang bungkalin at alagaan niya iyan.
At ang Panginoong Diyos, sinabi niya sa lalaking iyan, <<Maaari mong kainin ang lahat ng bunga ng punong kahoy na nasa halamanan,
huwag lang sana yong bunga ng isang punong kahoy. Hindi mo dapat kainin ang bunga ng punong kahoy na iyon na nagbibigay ng kaalaman tungkol sa mabuti at masama, sapagkat kung kakainin mo ang bungang iyon, tiyak na mamatay ka.>>
Sinabi ng Panginoong Diyos, <<Hindi mabuti na iisa lang ang tao. Gagawa ako ng tao na makakatulong at nararapat sa kanya.>>
Ginawa ng Panginoon Diyos mula sa lupa ang lahat ng hayop at mga ibon. Ang lahat ng iyan ay inilapit niya sa lalake upang bigyan niya ng pangalan. At kung ano ang itatawag niya sa kanila yun na ang pangalang nila.
Binigyan niya ng pangalan ang mga hayop na maamo, mga ibon na lumilipad, at mga mababangis na hayop. Ngunit walang makita si Adan sa mga hayop na maaari niyang makatulong.
Kaya ang Panginoong Diyos, pinahimbing niya ng tulog si Adan. Habang natutulog siya, Kinuha ng Diyos ang isang tadyang na galing sa katawan ni Adan. Pagkatapos, isinara niya iyan.
At ang Panginoong Diyos, gumawa siya ng babae na galing sa tadyang ng lalake at ibinigay niya ang babae sa lalake.
Sinabi ni Adan, <<Yan! Ito na ang buto ng aking buto at laman ng aking laman! <Babae> ang itatawag sa kanya dahil nanggaling siya sa lalake.>>
Kaya iniiwan ng lalake ang ama at ina niya upang magsama sila ng asawa niyang babae upang maging iisa silang katawan.
Hubad sina Adan at asawa niya, ngunit hindi sila nahihiya.
Ang ahas ang siyang mapanlinlang sa lahat ng hayop na ginawa ng Panginoon Diyos. Isang araw, tinanong ng ahas ang babae, <<Totoo bang sinabi ng Diyos sa inyo na, <Huwag ninyong kainin ang bunga ng mga punongkahoy dito sa halamanan?> >>
Sumagot ang babae sa ahas, <<Makakain namin ang anumang bunga ng punongkahoy dito sa halamanan.
Pero sinabi ng Dios sa amin, <Huwag ninyong kainin ang bunga ng punongkahoy na nasa gitna ng halamanan at huwag ninyong hipuin ito. Kung hihipuin ninyo ang bunga ng punongkahoy na iyon, mamatay kayo.> >>
Pero sinabi ng ahas sa babae nito, <<Tiyak hindi kayo mamatay!
Sinabi lang ng Diyos iyan dahil pagkatapos ninyong kainin ang bunga ng punongkahoy na iyan, makakaunawa kayo at magiging katulad niya kayo! Kung kakainin ninyo ang bunga na ito, malaman ninyo kung ano ang maganda at masama.>>
Ngayon, tinignan ng babae ang bunga ng punongkahoy na iyan. Naisip niya na masarap ang bunga at maganda ito. At naisip ng babae na bibigyan siya ng karunungan ng bungang ito. Kaya kumuha at kinain ng babae ang bungang iyan. At binigyan rin niya ang asawa niya na lalaki na kasama niya. At kinain rin niya.
Pagkatapos, agad nalaman ng lalaki at babae na hubad sila. Kaya kumuha sila ng dahon ng punong igos, na pinagtagni tagni nila upang pantakip nila ng katawan nila.
Nang hapon na, narinig ng lalaki at asawa niya na naglalakad sa halamanan ang Panginoong Dios. Kaya nagtago sila sa mga punongkahoy na nasa halamanan.
Pero ang Panginoong Dios tinawag niya ang lalaki at tinanong, <<Nasaan ka?>>
Sumagot ang lalaki, <<Narinig kita na naglalakad sa halamanan. Natakot ako dahil hubad ako. Kaya nagtago ako.>>
Ang Panginoong Dios, tinanong ng niya ang lalaki, <<Sino ang nagsabi sa iyo ng hubad ka? Kinain mo siya ba sa bunga ng punongkahoy ipinagbabawal kong kainin mo ?>>
Sinabi ng lalake, <<Ang babaeng iyong ibinigay sa akin kumuha siya ng bunga ng ipunongkahoy at ibinigay niya sa akin, kaya kinain ko rin.>>
At ang Panginoong Dios, tinanong niya ang babae, <<Bakit ginawa mo siya iyon ?>> Sumagot ang babae, <<Dahil nilinlang akong ahas! Kaya kinain ko ang bunga.>>
At ang Panginoong Dios, sinabi niya sa ahas, <<Sinusumpahan kita dahil nilinlang mo ang babae ito. Dahil sa ginawa mo, ikaw lang ang makakaranas sa sumpang ito sa lahat ng hayop. Sa buong buhay mo, gagapang ka. At ang kakainin mo, alikabok.
Ikaw at babae, mag-aaway kayo. At si lahi niya at lahi mo, mag-aaway. Dudurugin ng lahi ng babae ang ulo mo. At tutuklawin mo ang sakong niya.>>
At ang Panginoong Dios, sinabi niya sa babae nito, <<Dahil sa ginawa mo, kung maglilihi ka, makakaramdam ka ng hirap at sa panganganak mo makakaramdam ka ng sobrang sakit. Gusto mo ang iyong asawa, pero ang iyong asawa ang sasakup sa iyo.>>
At ang Panginoong Dios, sinabi niya kang Adan, <<Dahil pinakinggan mo ang asawa mo at kinain mo ang bunga na ipinagbawal kong kainin mo, susumpain ko ang lupa. Sa buong buhay mo, mahihirapan kang magsaka para meron kang kainin.
Laging tinik at laging damo ang tutubo sa lupa. At ang kakainin mo ay manggagaling sa halaman sa bukid.
Upang may kakainin ka, kailangan mong magpakahirap at pagpawisan, hanggang sa bumalik ka sa lupa na iyong pinagmulan. Dahil nanggaling ka sa lupa, babalik ka sa lupa.>>
Eva ang ipinangalan ni Adan sa asawa niya dahil si Eva ang ina ng lahat ng tao sa mundo.
At ang Panginoong Dios gumawa siya ng mga damit na mula sa balat ng mga hayop para kay Adan at kay Eva at dinamitan niya sila.
At ang Panginoong Dios, sinabi niya, <<Katulad na natin ang lalakeng ito. Alam na niya kung ano ang mabuti at masama. Kailangan natin hadlangin ang lalakeng ito para hindi siya makakain ng bunga ng punongkahoy na nagbibigay ng buhay na walang hanggan. Dahil kung kakainin niya ang bungang iyan, hindi na siya mamatay kailanman.>>
Kaya ang Panginoong Dios, pinalayas niya ang tao sa halamanan na tinatawag na Eden upang magbungkal sa lupang pinagmulan niya.
Pagkatapos niyang itinaboy ang lalaki, nag-utos siya ng mga kerubin sa silangan sa halamanan na tinatawag na Eden. Binigyan niya ang mga kerubin ng espadang umaapoy upang bantayan nila ang daan patungo sa punongkahoy na nagbibigay ng buhay na walang hanggan.
Sinipingan ni Adan ang asawa niya na si Eva at nabuntis siya. Nagkaanak sila ng anak na lalake na pinangalanan nilang Cain. Sinabi ni Eva, <<Nagkaroon ako ng anak na lalake dahil sa tulong ng Panginoon.>>
Hindi nagtagal, ipinganak ni Eva ang isa pang anak na lalake na ang pangalan ay Abel. Nagpapastol ng tupa si Abel, at magsasaka naman si Cain.
Isang araw, nagdala si Cain ng mga ani niya upang ihandog sa Panginoon.
Kumuha rin si Abel ng isang panganay na tupa, pinatay niya at inihandog sa Panginoon ang pinakamagandang parte. Nagustuhan ng Panginoon si Abel at ang handog niya.
Ngunit hindi nagustuhan ng Panginoon si Cain at ang handog niya. Kaya hindi mailarawan ang kanyang mukha dahil sa sobrang galit at lungkot.
Pagkatapos, tinanong ng Panginoon si Cain, <<Bakit ka nagagalit? Bakit hindi mailarawan ang iyong mukha?
Kung mabuti ang iyong ginawa, dapat kang magsaya. Ngunit kung masama ang iyong ginawa, ang kasalanan para siyang mabangis na hayop na laging nakaabang sa iyo. Nais ng kasalanang iyan na sirain ka. Ngunit kailangan mong talunin ang kasalanan.>>
Isang araw, sinabi ni Cain sa kapatid niya na si Abel, <<Pumunta tayo sa bukid.>> Nang naroon na sila, sinunggaban ni Cain ang kapatid niya na si Abel at pinatay niya.
Pagkatapos, Tinanong ng Panginoon si Cain, <<Saan naroon ang iyong kapatid na si Abel?>> Sumagot si Cain, <<Hindi ko alam. Ako ba ang tagapag-alaga ng aking kapatid?>>
Pagkatapos, sinabi ng Panginoon, <<Ano ang ginawa mo? Naririnig kong sumisigaw mula sa lupa ang dugo ng iyong kapatid na tumatawag sa akin.
Ngayon, isinusumpa kita. Hindi kana maaaring magsaka sa lupang ito dahil ang lupang ito nabahiran nang dugo ng iyong kapatid na pinatay mo.
Kahit ano ang itanim mo sa lupa, hindi tutubo. At pagala-gala ka nalang sa daigdig.
Pagkatapos, sinabi ni Cain sa Panginoon, <<Napakabigat ang parusa mo sa akin Panginoon!
Ngayon pinapalayas mo ako sa lugar na ito upang mapalayo ako sa iyo. Naglalagalag nalang ako sa daigdig at kung sinuman ang makakita sa akin, siguradong papatayin nila ako.>>
Ngunit sinabi ng Panginoon kay Cain, <<Hindi. Dahil sinuman ang papatay sayo, gagantihan ko siya ng pitong beses,>> At binigyan ng Panginoon ng palatandaan si Cain upang hindi siya patayin ng sinumang makakita sa kanya.
Pagkatapos, iniwan ni Cain ang Panginoon at nanirahan siya sa lugar na nagngangalang Nod. Ang Nod nasa gilid ng halaman na tinatawag na Eden na nasa silangan.
Sinipingan ni Cain ang asawa niya, at nabuntis siya. Nagkaroon sila ng anak na lalake na pinangalanan nilang Enoc. Sa panahong iyan, nagtayo si Cain ng isang bayan na pinangalanan niyang Enoc bilang alaala sa kanyang anak.
Nagkaroon ng anak si Enoc ng isang lalake na si Irad. Si Irad nagkaroon siya ng isang anak na lalake na si Mehujael. Si Mehujael ay nagkaroon ng isang anak na lalake na si Metusael. at si Metusael ay nagkaroon ng isang anak na lalake na si Lamec.
Si Lamec, nakapangasawa siya ng dalawang babae. Ang Pangalan ng una, Ada at ang pangalan ng ikalawa, Zilla.
Ipinanganak ni Ada ang anak na lalake na si Jabal. Si Jabal ang unang taong nakatira sa tolda at nagpapastol ng mga hayop.
Jubal ang pangalan ng kapatid ni Jabal. Si Jubal ang unang taong tumutugtog ng alpa at plauta.
Nagkaroon si Zilla ng anak na lalake na pinangalanang Tubal-Cain. Gumagawa si Tubal-Cain ng kagamitang tansu at kagamitang bakal. Naama ang pangalan ng kapatid ni Tubal-Cain.
Isang araw, sinabi ni Lamec sa dalawang asawa niya <<Ada at Zilla, pakinggan ninyo ako. Pinatay ko ang isang lalakeng kabataan dahil sinugatan niya ako.
Kung pitong beses gagantihan ang taong papatay kay Cain, pitong pu't pitong beses gagantihan ang taong papatay sa akin.>>
Sinipingang muli ni Adan si Eva at nanganak si Eva ng isa pang anak. Set ang ipinangalan niya sa bata. Sinabi niya, <<Binigyan ako ng Diyos ng isa pang anak na lalake na kahalili ni Abel na pinatay ni Cain.>>
Nagkaroon ng anak na lalake si Set na pinangalanan niyang Enos. Sa panahong iyon, nagsimulang sumamba ang mga tao sa Panginoon.
Ang kuwentong ito, tungkol sa mga lahi ni Adan. Noong ginawa ng Dios ang tao, ginawa niya sila ayon sa wangis niya.
Ginawa ng Dios ang lalake at babae at pinagpala niya sila. At ng ginawa ng Dios ang tao tao.
Nang isang daan at tatlumpong taon na si Adan, nagkaanak siya ng lalake na pinangalanan niyang Set na kawangis niya.
Pagkatapos isilang si Set, nabuhay si Adan ng walong daang taon. At nagkaanak pa siya ng ibang anak na mga lalake at babae.
Nabuhay si Adan ng siyam na raan at tatlompung taon bago siya namatay.
Nang isang daan at limampong taon na si Set, nagkaanak siya ng lalake na ang pangalan ay Enos.
Pagkatapos ipanganak si Enos, nabuhay si Set ng walong daan at pitong taon. At meron pa siyang ibang mga anak na lalake at babae.
Nabuhay si Set ng siyam na raan at sampo at dalawang taon bago siya namatay.
Nang siyam napong taon na si Enos, nagkaanak siya ng anak na lalake na ang pangalan ay Kenan.
Pagkatapos, ipanganak si Kenan, nabuhay si Enos ng 815 na taon. At meron siyang ibang mga anak na lalake at babae.
Nabuhay si Enos ng siyam na raan at limang taon bago siya namatay.
Pitumpong taon si Kenan noong nagkaroon siya ng anak na lalake na ang pangalan ay Mahalaleel.
Pagkatapos, ipanganak si Mahalaleel, nabuhay si Kenan ng walong daan at apat napong taon. At nagkaroon pa siya ng ibang mga anak na lalake at babae.
Nabuhay si Kenan ng siyam na raan at sampong taon bago siya namatay.
Anim napo at limang taon ni Mahalaleel noong nagkaroon siya ng anak na lalake na ang pangalan ay Jared.
Pagkatapos ipanganak si Jared, nabuhay si Mahalaleel ng walong daan at tatlong pong taon. At nagkaroon pa siya ng ibang mga anak na lalake at babae.
Nabuhay si Malhalaleel ng walong daan at siyam napo at limang taon bago siya namatay.
Isang daan at anim napo at dalawangtaon ni Jared noong nagkaroon siya ng anak na lalake na ang pangalan ay Enoc.
Pagkatapos, ipanganak si Enoc, nabuhay si Jared ng walong daan taon. At nagkaroon siya ng anak na lalake at babae.
Nabuhay si Jared ng siyam na raan at anim napo at dalawang taon bago siya namatay.
Anim na raan at limang taon ni Enoc noong nagkaroon siya ng anak na lalake na ang pangalan ay Matusalem.
Pagkatapos ipanganak si Matusalem, sa loob ng tatlong daang taon buong pusong sinusunod ni Enoc ang Diyos. At nagkaroon si Enoc ng ibang anak na lalake at babae.
Nabuhay si Enoc ng tatlong daan atanim napo't limang taon.
Bong pusong sinunod ni Enoc ang Diyos. Pagkatapos, nawala si Enoc sapagkat kinuha siya ng Diyos.
Isang daan at walong po't pitong taon si Matusalem noong nagkaroon siya ng anak na lalake na pinangalanan niyang Lamec.
Pagkatapos, ipanganak si Lamec, nabuhay si Matusalem ng pitong daan at walong po't dalawang taon. At nagkaroon siya ng ibang anak na lalake at babae.
Nabuhay si Matusalem ng siyam na raan at anim napo't siyam na taon bago siya namatay.
Isang daan at walong po't dalawang taon si Lamec noong nagkaroon siya ng anak na lalake.
Pinangalanan ni Lamec ang anak niya na Noe. Sinabi niya, <<Noe ang pangalan niya dahil palalakasin niya ang loob nating lahat na nahihirapan dahil sa sumpa ng Diyos sa lupa.
Pagkatapos ipanganak si Noe, nabuhay si Lamec ng limang daan at siyam napo't limang taon. At nagkayoon siya ng ibang anak na lalake at babae.
Nabuhay si Lamec ng pitong daan at pitong po't pitong taon bago siya namatay.
Limang daang taon na ni Noe noong naging anak niya sina Shem, Ham, at si Jafet.
Nagsimulang dumami ang mga taong naninirahan sa daigdig. At nanganak sila ng maraming anak na babae.
Nakita ng mga anak ng Diyos na maganda ang mga anak na babaeng iyan. Kaya pumili sila ng mga babae na mapapangasawa nila.
Ngayon, sinabi ng Panginoon, <<Hindi mananati kailanman ang ispiritu ko sa mga tao dahil meron silang katawan. Hindi ko pahihintulutang mabuhay ang mga tao ng hihigit sa 120 na taon.>>
Merong higanti sa mundo sa panahong iyon, at kahit pagkalipas rin ng panahong iyon. Ang mga higante sila ang naging anak ng mga anak ng Diyos sa anak ng mga tao. Ang mga higante sila ang mga dakilang sundalo at kilala sa panahong iyan.
Nakita ng Panginoon na masama ang gawa ng mga tao sa daigdig. Alam niya na palaging masama ang iniisip ng mga tao.
Kaya labis na nalungkot ang Panginoon kung bakit ginawa pa niya ang mga tao sa mundo.
Kaya sinabi ng Panginoon, << Lilipulin ko ang lahat ng taong nilikha ko, lahat ng hayop, lahat ng ibon, at lahat ng hayop na lumalakad sa lupa. Lilipulin ko ang lahat ng iyan dahil labis akong nalungkot kung bakit ginawa ko pa sila.>>
Ngunit kalugudlugod si Noe sa Panginoon.
Ito ang lahi na nagmula kay Noe. Si Noe matuwid na lalake. Walang makikitang masama sa pagkatao niya at buong puso niyang sinusunod ang Diyos.
Nagkaroon ng tatlong anak na lalake si Noe na sina Shem, Ham, at Jafet.
Nakita ng Diyos na masama ang ginagawa ng mga tao sa daigdig at matatapang sila.
Nakita ng Diyos na masama ang tao sa mundo dahil puro kasamaan ang ginagawa nila.
Kaya sinabi ng Diyos kay Noe, <<Lilipulin ko ang lahat ng tao dahil matapang sila. Tiyak na lilipulin ko ang mga tao at daigdig.
Kaya gumawa ka ng napakalaking barko mula sa punong kahoy ng mga Sipres. Gumawa ka ng mga kwarto sa loob ng barkong iyan. Pahiran mo ng pandikit ang loob ng barko at labas niya.
Ang barkong gagawin mo ganito ang haba niya, 135 at ang lapad niya, 22 metro. At ang taas niya, 14 metro.
Gumawa ka ng bubungan sa barkong iyan. Kailangan ang bubungang iyan, kalahating metro sa itaas ng tabing. At gumawa ka ng pintuan sa gilid ng barko at gawin mong tatlong palapag ang barko.
Palulubugin ang buong daigdig. Mamamatay ang lahat ng tao at lahat ng hayop na nasa daigdig.
Ngunit gagawa ako ng pangako sa iyo. Ikaw at ang asawa mo at ang mga anak mong lalake at mga asawa nila ay sasakay sa barko.
Kailangan magsakay ka din ng lahat ng uri ng hayop na magkakapares upang hindi mabuhay sila kasama mo.
Ang bawat isang pares ng ibon ay lalapit sa iyo. Ang bawat isang pares ng hayop ay lalapit sa iyo. Ang bawat isang pares ng hayop na gumagapang ay lalapit sayo upang mabuhay sila.
Kailangan mong magdala ng lahat ng klase ng pagkain sa barko, pagkain para sa mga hayop at pagkain para sa inyo.>>
Ginawa ni Noe ang lahat ng iniutos ng Diyos sa kanya.
Sinabi ng Panginoon kay Noe, <<Sumakay ka sa barko kasama ang iyong pamilya sapagkat ikaw lang ang tao sa mundo na matuwid sa aking paningin.
Sa bawat uri ng malinis na hayop, magdala ka ng pitong pares at sa bawat uri ng maruming hayop, magdala ka ng isang pares.
Sa bawat uri ng ibon, magdala ka rin ng pitong pares. Isakay mo sa loob ng barko ang lahat ng hayop na iyan upang mabuhay sila.
Pagkatapos ng pitong araw, magpapaulan ako sa daigdig ng apat napong araw at apat napong gabi. At lilipulin ko ang lahat ng nabubuhay dito sa daigdig na nilalang ko.
Kaya ginawa ni Noe ang lahat ng iniutos ng Panginoon sa kanya.
Ng bumaha na sa daigdig, si Noe ay anim na raan ang idad niya.
Sumakay si Noe kasama ang kanyang asawa at ang mga anak niyang lalake, kasama ang asawa nila upang maligtas sila sa baha.
Ang lahat ng uri ng malinis na hayop, lahat ng uri ng maruming hayop, lahat ng uri ng ibon at lahat ng uri hayop na lumalakad,
lumapit kay Noe ang bawat pares ng hayop. Ang bawat uri ng hayop, sumakay sa barko ng magkakapares, ayon sa utos ng Diyos kay Noe.
Pagkatapos ng pitong araw, nagsimula ng mapuno ng tubig ang daigdig.
Anim na raan taong na si Noe noong labing pitong araw ng ikalawang buwan. Sa panahong iyan, pumutok ang tubig sa lahat ng bukal mula sa ilalim ng lupa. Nabuksan ang langit at umulan ng napakalakas.
At umulan sa daigdig ng apat napong araw at apat napong gabi.
Sa araw na iyan, sumakay sa barko sina Noe at asawa niya kasama ang mga anak nila na sina Shem, Ham, at Jafet at ang asawa ng tatlong anak niyang lalake.
Kasama nila ang lahat ng uri ng mailap na hayop, lahat ng uri ng maamong hayop, lahat ng uri ng hayop na lumalakad at gumagapang, at lahat ng uri ng ibon.
Ang lahat ng hayop ay lumapit kay Noe ng magkakapares at sumakay sa barko ayon sa utos ng Diyos sa kanya at isinara ng Diyos ang pintuan ng barko.
<range>
Sa loob ng apat napong araw, bumaha sa daigdig. Kaya't tumaas ang tubig hanggang sa lumutang ang barko.
Lalong lumake ang baha sa daigdig at lumutang ang barko.
Pataas ng pataas ang baha hanggang sa matabunan na ng tubig ang lahat ng mataas na bundok.
Patuloy ang pagtaas ng tubig hanggang sa umabot ng pitong metro iyan mula sa tuktok ng mga bundok.
Namatay ang lahat ng nabubuhay sa daigdig. Namatay ang lahat ng ibon, lahat ng maamong hayop, lahat ng mailap na hayop, lahat ng hayop na gumagapang, at lahat ng tao.
Namatay ang lahat ng nabubuhay sa mundo.
Nalipol ang lahat ng nabubuhay sa daigdig, ang lahat ng tao, lahat ng hayop, lahat ng hayop na gumagapang, at lahat ng ibon. Sina Noe lang at ang pamilya niya ang nabuhay kasama ang lahat ng hayop na nasa loob ng barko.
Natabunan ng tubig ang daigdig sa loob ng isang daan at limampong araw.
Ngunit inisip ng Diyos si Noe at lahat ng mababangis na hayop, at lahat ng maamong hayop na nasa barko. Pinahihip niya ang hangin sa daigdig at nagsimulang bumaba ang tubig.
Natakpan ang tubig na pumutok mula sa ilalim ng lupa. Nasara ang langit at tumigil ang ulan.
Pababa ng pababa ang tubig sa daigdig pagkatapos ng isang daan at limampong araw, mababa nalang ang tubig sa daigdig.
Sa labing pitong araw ng ikapitong buwan, tumigil na sa paglutang ang barko, sumadsad ito sa bundok na ang pangalan ay Ararat.
Pababa ng pababa ang tubig. sa unang araw ng ikasampong buwan lumitaw ang mga tuktok ng mga bundok.
Pagkatapos ng apat napong araw, binuksan ni Noe ang bintana na ginawa niya.
Pinalipad ni Noe ang isang uwak sa labas ng barko. pabalikbalik ang paglipad ng uwak hanggang sa matuyo ang tubig sa daigdig.
Pagkatapos, nagpalipad si Noe ng kalapati upang malaman niya kung natatabunan pa ng tubig ang daigdig.
Ngunit walang madapuan ang kalapati dahil puro tubig pa ang nakita niya sa mundo. Kaya't bumalik siya kay Noe. Pagkatapos itinaas ni Noe ang kamay niya at dumapo sa kamay niya ang kalapati at ipinasok niya uli sa loob ng barko.
Nagpalipas pa si Noe ng pitong araw at nagpalipad na naman siya ng kalapati.
Ng gabi na noon palang bumalik ang kalapati at may dala na siyang sariwang dahon ng ulibo! Kaya alam ni Noe na mababa na ang tubig.
Pagkatapos nagpalipas pa si Noe ng pitong araw at nagpalipad na naman siya ng kalapati. Ngunit hindi na bumalik ang kalapati kay Noe.
Sa unang araw ng unang buwan, ng anim na raan at isang taon na si Noe, binuksan niya ang pinto ng barko at nakita niyang wala ng tubig ang mundo.
Sa ikalimampo at pitong araw ng ikalawang buwan, talagang tuyo na ang lupa.
Sinabi ng Diyos kay Noe,
<< Lumabas na kayo sa barko, ikaw, ang asawa mo, tatlong anak mong lalaki at ang kanilang asawa.
Palabasin mo ang lahat ng hayop na kasama mo. Lahat ng ibon, lahat ng hayop at lahat ng hayop na lumalakad at gumagapang sa lupa upang dumami sila at kumalat sa mundo.>>
Kaya lumabas sa barko sina Noe at sawa niya, ang tatlong anak niyang lalake at ang kanilang asawa.
Pagkatapos lumabas nga ang lahat ng hayop, lahat ng hayop na lumalakad at gumagapang, at lahat ng ibon. Lumabas ang lahat ng uri ng hayop na iyan.
Pagkatapos gumawa si Noe ng altar para sa Panginoon. Pumatay siya ng malinis na hayop at malinis na ibon. Pagkatapos, sinunog niya ang mga iyan bilang handog sa Panginoon.
Nang nasamyo ng Panginoon ang mabangong iyan, sinabi niya sa sarili niya, <<Hindi ko na ulit isusumpa ang daigdig upang parusahan ang mga tao. Kahit palaging masama ang ginagawa nila mula pa sa pagkabata nila, hindi ko na ulit parurusahan ang lahat ng nabubuhay sa daigdig.
Habang nandiyan pa ang daigdig, panahon ng pagtatanim at panahon ng pag-aani, panahon ng tag-lamig at panahon ng tag-init panahon ng tag-ulan at panahon ng tag-araw, ang araw at gabi ay hindi mapapatid kailanman.>>
Pinagpala ng Diyos sina Noe at ang tatlong anak niyang lalake at sinabi niya sa kanila, << Manganak kayo ng marami at punuin ninyo ang mundo.
Matatakot sa inyo ang lahat ng hayop sa daigdig, lahat ng ibon, lahat ng hayop na lumalakad at gumagapang, at lahat ng isda sa dagat. Ipinapaubaya ko sa inyo ang lahat g hayop na iyan.
Maaari ninyong kainin ang lahat ng hayop na lumalakad na nabubuhay. Noong una, pinahintulutan ko kayong kumain ng lahat ng halaman. Ngunit pinahihintulutan ko kayo ngayong kumain ng lahat ng hayop.>>
<<Ngunit hindi ka dapat kumain ng hayop na hindi inalisan ng dugo dahil ang dugo ang siyang buhay ng mga tao.
Ako ang maghahanap ng katumbas sa papatay sa iyo, kahit magin hayop, dahil kung sinuman ang papatay ng kanyang kapwa, ako ang gaganti.>>
<<Kung papatayin ng tao ang kanyang kapwa, papatayin din siya, sapagkat nilalang ko ang tao ayon sa aking wangis.
Noe, manganak kayo ng marami at punuin ninyo ang mundo.>>
Sinabi ng Diyos kay Noe at sa kanyang mga anak na lalake,
<<Ito ang kasunduan ko sa inyo at sa mga lahi mo,
sa lahat ng hayop na kasama mo sa loob ng barko, sa lahat ng ibon, sa lahat ng hayop na maamo, at sa lahat ng hayop na mababangis.
Ito ang kasunduan ko sa inyo. Hindi ko na muling lilipulin ang lahat ng nabubuhay sa daigdig sa pamamagitan ng baha at hindi ko na muling pababahain ang daigdig upang sirain. >>
At sinabi ng Diyos, << Ito ang palatandaan ng walang hanggang kasunduan ko sa inyo at ganoon din sa lahat ng hayop.
Magpapakita ako ng bahaghari sa mga ulap. Ang bahagharing iyan ang siyang palatandaan ng aking pangako sa inyo.
Tuwing nagiging maulap ang langit, at lalabas ang bahaghari,
naaalala ko ang kasunduan ko sa inyo at sa lahat ng hayop na hindi ko na pababahain ang daigdig upang lipulin ang lahat ng nabubuhay.
Tuwing lalabas ang bahaghari, maaalala ko ang pangako ko sa lahat ng nabubuhay sa daigdig. Mananatili kailanman ang pangakong iyan.>>
Pagkatapos, sinabi ng Diyos kay Noe,<< Ang bahaghari ang siyang palatandaan ng kasunduan ko sa lahat ng nabubuhay sa daigdig.>>
Ang tatlong anak na lalaki ni Noe na kasama niya sa barko ay sina Shem, Ham, at Jafet. (Si Ham ang ama ni Canaan.)
Ang tatlong lalakeng anak ni Noe ang siyang pinagmulan ng lahat ng tao sa daigdig.
Magsasaka si Noe at siya ang unang tao na nagtanim ng ubas.
Isang araw, uminom si Noe ng alak na gawa sa katas ng ubas. Kaya siyay nalasing at nahiga sa kanyang tolda ng hubad.
Si Ham na ama ni Canaan, tinignan niya si Noe na kanyang ama. At sinabi niya sa dalawa na kanyang kapatid na nasa labas ng tolda na nakahubad ang kanilang ama.
Pagkatapos kumuha ng kumot sina Shem at si Jafet ng at iniladlad nila sa kanilang balikat at patalikod silang pumunta sa kanilang ama at pinakumutan nila siya. Ngunit hindi sila nakatingin sa kanya.
Nang gumising si Noe, nalaman niya ang ginawa ng bunsong anak niya na si Ham.
Sinabi ni Noe, <<Isinusumpa ko si Canaan! Magiging alipin siya ng kanyang mga kapatid.>>
Sinabi pa niya, << Pinupuri ko ang Panginoon na Diyos ni Shem! Sana maging alipin ni Shem si Canaan.
Palawakin pa sana ng Diyos ang lupain ni Jafet. At maninirahan siya sa tolda ni Shem. At maging alipin sana ni Jafet si Canaan.>>
Pagkatapos ng baha, nabuhay si Noe ng 350 taon.
Nabuhay si Noe ng 950 na taon bago siya namatay.
Ito ang lahi na nagmula kay Noe, sina Shem, Ham, at Jafet. At tatlong anak niyang lalake ay nagkaroon sila ng anak pagkatapos ng baha.
Si Jafet ay nagkaroon ng mga anak na lalaki na sina Gomer, Magog, Madai, Javan, Tubal, Meshec, at Tiras.
Si Gomer ay nagkaroon ng mga anak na lalake na sina, Askenaz, Rifat, at Togarma.
Si Javan ay nagkaroon ng mga anak na lalake na sina Elisha, Tarshish, Kitim at Dodanim.
(Iyan ang mga lahi ni Jafet. Sila ang pinagmulan ng mga taong nakatira sa tabi ng dagat. Bawat isa sa kanila ay mayroon lugar at wika.)
Si Ham ay nagkaroon ng mga anak na lalaki na sina Cus, Egipto, Put, at Canaan
Si Cus ay nagkaroon ng mga anak na lalake na sina, Seba, Havilah, Sabta, Raama, at Sabteca. Si Raama ay nagkaroon ng mga anak na lalake na sina Sheba at Dedan.
Si Cus ay mayroon pang anak na lalaki na si Nimrod. Siya ang unang taong malakas at makapangyarihan sa mundo.
Mahusay na mangangaso si Nimrod sa paningin ng Diyos, kaya may kasabihan na, <<Mahusay na mangangaso sa paningin ng Diyos katulad ni Nimrod.>>
Ang unang bayan na sakop ni Nimrod ay ang Babilonia, Erec, at Acad. Ang mga iyan ay sakop ng Shinar.
Pumunta si Nimrod sa Asiria at itinayo ang mga bayan ng Nineve, Rohobot-ir, Cale,
at Resen. Resen ang kilalang bayan na nasa gitna ng Nineve at Cale.
Si Egipto ang ama ng mga Ludeo, mga Anameo, mga Lehabeo, at mga Naftu.
ganoon din ang mga Patruseo, mga Caslu at mga Caftoreo na siyang pinagmulan ng Filisteo.
Ang panganay ni Canaan ay si Sidon at ang nakababata niyang kapatid ay si Het.
Si Canaan din ang pinagmulan ng mga Jebuseo, mga Amoreo, at mga Gergeseo.
mga Hivita, mga Araceo, at mga Sineo,
mga Arvedeo, mga Zemareo, at mga Hamateo. Mula noon, nagkalat sa mundo ang mga Cananeo.
Ang hangganan ng lugar nila ay mula sa Sidon papuntang Gerar hanggang sa Gaza, Sodoma, Gomorra, Adma, at Zeboim at hanggang sa Lasa.
Iyan ang lahat ng lahi ni Ham ay may sariling lugar at wika.
Nagkaroon din ng mga anak na lalake si Shem. Si Shem ang nakatatandang kapatid ni Jafet. Si Shem ang siyang pinagmulan ng lahat ng anak na lalake ni Eber.
Ang mga anak na lalake ni Shem ay sina Elam, Ashur, Arfaxad, Lud, at Aram.
Ang mga anak naman ni Aram ay sina Uz, Hul, Geter, at Mas.
Si Arfaxad ang ama ni Shela, at si Shela ang ama ni Eber.
Si Eber ay nagkaroon ng dalawang anak na lalake na sina Peleg at Joctan. Peleg ang ipinangalan ni Eber sa anak niyang lalake dahil nagkahiwahiwalay ang mga tao sa mundo.
Si Joctan ay nagkaroon ng mga anak na lalake na sina Almodad, Shelef, Hazarmavet, at Jerah,
Hadoram, Uzal, Dikla,
Obal, Abimael, at Sheba,
Ofir, Havilah, Jobab. Ang lahat ng anak na lalakeng iyan ay anak ni Joctan.
Naninirahan ang mga taong iyan sa bundok na nasa silangan mula sa Mesha at patungo sa Sefar.
Ang lahat ng taong iyan ay lahi ni Shem. Ang bawat pamilya ay may sariling lugar at wika.
Ang Lahat ng taong iyan ay mga lahi ng mga anak na lalake ni Noe. Ang mga taong iyan ay naging iba't ibang bansa. At umalis sila pagkatapos ng baha patungo sa maraming lugar sa mundo.
Sa panahong iyon, iisa lang ang wika ng lahat ng tao sa mundo.
Nang umalis ang mga tao patungo sa lugar na nasa timog, nakakita sila ng kapatagan na nasa lugar na nagngangalang Shinar. Kaya nanirahan sila sa kapatagan na iyan.
Pagkatapos, sinabi ng mga taong iyan sa bawat isa, << Gumawa tayo ng mga tisa. Lutuin natin ang mga tisa upang tumigas ang mga iyan.>> Ginamit nila ang mga tisang iyan kapalit ng mga bato at gumamit sila ng pandikit bilang semento.
Ngayon, sinabi nila sa bawat isa, <<Magtayo tayo ng bayan at mataas na mataas na tore na aabot hanggang sa langit upang maging kilala tayo at upang hindi tayo magkalat sa mundo.>>
Pero pumunta ang Panginoon sa mundo upang makita ang bayan na iyan at ang mataas na tore na itinatayo nila.
Sinabi ng Panginoon, <<Ang mga taong ito nagkakaisa sila at iisa ang wika nila. Simula palang iyan ng gusto nilang gawin. Kaya kaya nilang gawin ang lahat ng mga bagay na gusto nilang gawin.
Pupunta tayo sa bayang iyan. Pag-iba-ibahin natin ang wika ng mga tao upang hindi nila maintindihan ang bawat isa.>>
Kaya ikinalat sila ng PAnginoon sa iba't ibang lugar sa mundo. At huminto ang pagtayo nila ng bayan.
Kaya <Babel> ang tawag sa lugar na iyan dahil pinag-ibaiba ng Panginoon ang wika ng mga tao doon at ikinalat niya sila sa iba't ibang lugar sa mundo.
Ito ang lahi na nagmula kay Shem. Dalawang taon pagkatapos ng baha, isang daang taon na si Shem noong nagkaroon siya ng anak na lalaki na ang pangalan ay Arfaxad.
Pagkatapos ipinanganak si Arfaxad, nabuhay si Shem ng 500 na taon at nagkaroon siya ng ibang mga anak na lalake at mga anak na babae.
Nang 35 na taon na si Arfaxad, nagkaroon siya ng anak na lalake na ang pangalan ay Shela.
Pagkatapos ipanganak si Shela, nabuhay si Arfaxad ng 403 na taon at nagkaroon pa si Arfaxad ng iba pang mga anak na lalake at mga anak na babae.
Nang 30 taon na si Shela, nagkaroon siya ng anak na lalake na ang pangalan ay Eber.
Pagkatapos ipanganak si Eber, nabuhay si Shela ng 403 na taon at nagkaroon pa si Shela ng ibang mga anak na lalake at mga anak na babae.
Nang 34 na taon na si Eber, nagkaroon siya ng anak na lalake na ang pangalan ay Peleg.
Pagkatapos ipanganak si Peleg, nabuhay si Eber ng 430 na taon at nagkaroon pa si Eber ng ibang mga anak na lalake at mga anak na babae.
Nang 30 na taon na si Peleg, nagkaroon siya ng anak na lalake na ang pangalan ay Reu.
Pagkatapos ipanganak si Reu, nabuhay si Peleg ng 209 na taon at nagkaanak pa si Peleg ng iba pang mga anak na lalake at mga anak na babae.
Nang 32 taon na si Reu, nagkaroon siya ng anak na lalake na ang pangalan ay si Serug.
Pagkatapos ipanganak si Serug, nabuhay si Reu ng 207 na taon at nagkaroon pa si Reu ng ibang mga anak na lalake at mga anak na babae.
Nang 30 na taon si Serug, nagkaroon siya ng anak na lalake na ang pangalan ay Nahor.
Pagkatapos ipanganak si Nahor, nabuhay si Serug ng 200 na taon at nagkaroon pa si Serug ng ibang mga anak na lalake at mga anak na babae.
Nang 29 na taon si Nahor, nagkaroon siya ng anak na lalake na ang pangalan ay Terah.
Pagkatapos ipanganak si Terah, nabuhay si Nahor ng 119 na taon at nagkaroon pa si Nahor ng ibang mga anak na lalake at mga anak na babae.
Nang 70 na taon si Terah, nagkaroon siya ng tatlong anak na lalake na ang pangalan ay Abram, Nahor, at Haran.
Ito ang lahi na nagmula kay Tera na ama ni Abram, Nahor, at Haran. At si Haran ang ama ni Lot.
Namatay si Haran doon sa bayan ng Ur na sakop ng Caldeo sa lugar kung saan siya ipinanganak. Namatay siya habang buhay pa ang ama niya na si Terah.
Napangasawa ni Abram ang babae na ang pangalan ay Sarai. At napangasawa ni Nahor ang babae na ang pangalan ay Milca na anak na babae ni Haran. Si Haran ang ama ni Milca at si Isca.
Walang anak si Sarai dahil baog siya.
Si Terah ang siyang ama ni Abram, at apo niya si Lot, at ang manugang niyang si Sarai, nagsimula silang umalis mula sa Ur na sakop ng mga Caldeo patungo sa Canaan. Pero ng dumating sina Terah at ang pamilya niya sa Haran, nanatili na sila roon.
Nabuhay si Terah ng 205 na taon bago siya namatay sa Haran.
Isang araw, sinabi ng Panginoon kay Abram, << Lisanin mo ang iyong bayan, mga kamag-anak, at ang pamilya ng iyong ama at pumunta ka sa lugar na ituturo ko sa iyo.
Pararamihin ko ang iyong mga lahi at gagawin ko silang kilalang bansa. Pagpapalain kita. Gagawin kitang kilala. At pagpapalain ko ang maraming tao sa pamamagitan mo.
Ang magpapala sa iyo, pagpapalain ko rin. At ang magsusumpa sa iyo, isusumpa ko rin. At sa pamamagitan mo, pagpapalain ko ang lahat ng tao sa mundo.>>
Kay sinunod ni Abram ang Panginoon at umalis siya sa Haran. Sumama din si Lot sa kanya. Sa panahong iyan. 75 taon na si Abram.
Noong umalis si Abram sa Haran at nagtungo siya sa Canaan, isinama niya ang asawa niyang si Sarai at ang pamangkin niyang si Lot. Isinama rin niya ang lahat ng alipin niya at dinala niya ang lahat niyang ari-arian. Nang dumating si Abram sa Canaan,
tumuloy siya sa lugar na ang pangalan ay Shekem hanggang sa makarating siya sa malaking puno ng Moreh. Sa panahong iyan, naninirahan ang mga Cananeo sa lugar na iyan.
Isang araw, nagpakita ang Panginoon kay Abram at sinabi, << Ibibigay ko ang lupaing ito sa mga lahi mo.>> Kaya gumawa si Abram ng altar para sa Panginoon sa lugar na iyan.
PMula doon, umalis si Abram patungo sa mga bundok na nasa silangan na nasa gilid ng Bethel at itinayo niya ang kanyang tolda sa lugar na iyon. Ang lugar na iyan ay nasa kanluran na nasa gilid ng bayan ng Ai. Gumawa rin doon si Abram ng isa pang altar para sa Panginoon at sinamba niya ulit ang Panginoon.
Pagkatapos, umalis si Abram patungo sa ilang na ang pangalan ay Negeb.
Sa panahong iyan, mayroong matinding tag-gutom sa Canaan. Kaya bumaba si Abram sa Egipto para manirahan doon.
Bago pumasok si Abram sa Egipto, sinabi niya sa asawa niya na si Sarai, << Maganda ka.
Kung makikita ka ng mga Egipcio, sasabihin nilang, <Ang babaeng ito ay asawa ni Abram.> Pagkatapos, papatayin ako ng mga Egipcio, ngunit hahayaan ka nilang mabuhay.
Kaya sasabihin mo sa mga Egipcio na magkapatid tayo upang dahil sayo maging mabuti ang kalagayan ko at hindi nila ako papatayin.>>
Nang dumating sa Egipto sina Abram at si Sarai, nakita ng mga Egipcio na maganda si Sarai.
Nakita ng mga Opisyal ng Faraon si Sarai at sinabi nila sa kanya na maganda si Sarai. Pagkatapos, dinala nila si Sarai sa palasyo ng Faraon.
Naging mabait kay Abram ang Faraon dahil kay Sarai. Kaya binigyan niya si Abram ng mga tupa, mga baka, mga lalakeng asno, mga babaeng asno, mga lalake at babaeng alipin at binigyan niya rin ng mga kamelyo.
Ngunit pinahiraipan ng Panginoon si Faraon at ang lahat ng nandoon sa palasyo dahil sa asawa ni Abram na si Sarai.
Kaya tinawag ng Faraon si Abram at sinabi, << Bakit ganoon ang ginawa mo sa akin? Bakit hindi mo sinabi sa akin na asawa mo pala si Sarai?
Bakit mo sinabi sa akin na kapatid mo si Sarai? Kaya naging asawa ko siya. Heto ang ang asawa mo. Kunin mo siya at umalis na kayo!>>
Pagkatapos, inutusan ng Faraon ang mga sundalo niya na na paalisin nila sina Abram. Kaya umalis sa Egipto si Abram at ang asawa niya at dinala nila ang lahat ng kanilang ari-arian.
Kaya umalis si Abram sa Egipto kasama niya ang kanyang asawa at dinala nila ang lahat ng ari-arian nila at nagtungo sila sa Negeb. Sumama din si Lot kay Abram.
Sa panahong iyon, mayaman si Abram. Marami siyang hayop, at maraming siyang pilak at ginto.
Pagkatapos iniwan ni Abram ang Negeb nagpalipat-lipat siya hanggang sa nakarating siya sa lugar na pinagtayuan niya ng tolda na lugar na nasa pagitan ng Bethel at Ai.
At noong una, gumawa si Abram ng unang altar sa lugar na iyan. Nang dumating si Abram sa lugar na iyan, sinamba niya ulit ang Panginoon.
Umalis si Lot kasama si Abram. Mayroon siyang maraming tupa at kambing, maraming baka, at mga tolda.
Ngunit dahil maraming hayop si Abraham at si Lot hindi sapat sa kanila ang pastulan para sa mga hayop nila. Kaya hindi sila maaaring magsama sa iisang lugar.
Kaya nagsimulang nag-away ang mga alipin nilang dalawa. Sa panahong iyan, naninirahan din ang mga Cananeo at mga Pereseo sa lugar na iyan.
Kaya sinabi ni Abram kay Lot, <<Huwag tayong mag-away dahil magkamak-anak tayo at hindi rin dapat mag-away ang mga alipin natin.
Maluwang ang lugar na ito. Ang gagawin natin maghiwalay tayong dalawa. Kung kaliwa ang gusto mo, pupunta ako sa kanan. Kung kanan naman ang gusto mo, pupunta ako sa kaliwa.>>
Kaya tinignan ni Lot ang lahat ng lugar na iyan. At nakita niyang maraming tubig sa kapatagan ng Jordan hanggan sa Zoar. Ang lugar na iyan ay napakaganda katulad ng halamanan na ang pangalan ay Eden at katulad ng lugar ng Egipto. (Sa panahong iyan, hindi pa nilipol ng Panginoon ang lugar ng Sodoma at Gomorra.)
Kaya pinili ni Lot ang kapatagan kung saan naroon ang ilog Jordan at nagsimula siyang lumakad patungo sa lugar na nasa silangan. At naghiwalay si Abram at si Lot.
Nanirahan si Abram sa Canaan. At nanirahan si Lot malapit sa mga bayan na nasa kapatagan. Itinayo niya ang mga tolda na malapit sa Sodoma.
Masama ang gawa ng mga taong naninirahan sa Sodoma. Sobra na ang kasalanang ginagawa nila sa Panginoon.
Pagkatapos iniwan ni Lot si Abram, sinabi ng Panginoon kay Abram, <<Tignan mo ang lahat ng lugar na nasa palibot mo. Tignan mo ang hilaga, timog, silangan at kanluran.
Ibibigay ko sa iyo at sa mga lahi mo ang lahat ng lupaing makikita mo kailanman.
Pararamihin ko ang mga lahi mo katulad ng alikabok sa mundo na hindi mabilang-bilang.
Lumakad kang pumunta sa buong lugar na iyan, dahil ibibigay ko sa iyo iyan.>>
Kaya inilipat ni Abram ang mga tolda niya sa lugar na malapit sa malalaking punong kahoy na ang nagmamay-ari ay si Mamre na naninirahan sa Hebron. Gumawa diyan si Abram ng altar para sa Panginoon.
Sa panhong iyan, si Amrafel ang hari ng Shinar. si Arioc ang hari ng Elasar, si Kedorlaomer ang hari ng Elam, si Tidal ang hari ng Goyim.
Isang araw, nagtulungan sila upang labanan ang limang hari, na sina Bera na hari ng Sodoma, Birsha na hari ng Gomorra, Shinab na hari ng Adma, Shemeber na hari ng Zeboim, at ang hari ng Bela na tinatawag din mga tao na Zoar.
Kaya tinipon ng limang haring iyan ang mga sundalo nila sa Sidim na tinatawag ng mga tao na Lambak na Patay na Dagat.
Ang limang haring iyan, sinakop sila ni haring Kedorlaomer ng 12 na taon. Ngunit sa ikalabing tatlong taon, lumaban na sila sa kanya.
Sa ikalabing apat na taon, sina haring Kedorlaomer at ang ibang hari na kasama niya, natalo nila ang mga Refaita na naninirahan sa Astarot-carnaim, mga Zuzita sa Ham, at mga Emita sa Save-kiryataim.
Natalo din ni haring Kedorlaome at ang tatlong ibang hari ang mga Horeo na naninirahan sa mga bundok ng Seir hanggang sa Elparan na malapit sa ilang.
Pagakatapos, bumaling ang apat na haring iyan at pumunta sa isang lugar na ang pangalan ay Enmispat na tinatawag ding Kades. Natalo ng apat na haring iyan ang lahat ng Amalekita at ang mga Amoreo na naninirahan sa lugar na tinatawag na Hazazon-tamar.
Umalis ang hari ng Sodoma, hari ng Gomorra, hari ng Adma, ari ng Zeboim, at hari ng Bela na si Zoar. Patungo sila sa lambak ng Sidim upang labanan nila ang apat na haring iyan,
na sina haring Kedorlaomer na hari ng Elam, Tidal na hari ng Goyim, Amrafel na hari ng Shinar, at Arioc na hari ng Elasar. Kaya nilabanan ng apat na haring iyan ang limang hari.
Sa Sidim maraming hukay na mayroong pandikit. Nang tumakas ang mga sundalo ng Sodoma at mga sundalo ng Gomorra sa apat na haring iyan, nahulog ang mga sundalo nila sa mga hukay na iyan. Ngunit ang ibang sundalo nakatakas sila at nagtungo sa mga bundok.
Pagkatapos, kinuha ng apat na haring iyan ang lahat ng ari-arian ng mga taong naninirahan sa Sodoma at Gomorra. Kinuha rin nila ang kanilang pagkain at iniwan nila ang lugar.
Isinama rin ng apat na haring iyan, si Lot na pamangkin ni Abram na naninirahan sa Sodoma at kinuha din nila ang lahat ng ari-arian niya.
Ngunit nakatakbo ang isang lalake mula sa apat na haring iyan. Pinuntahan niya si Abram na Hebreo at sinabi sa kanya na inalipin ng apat na hari, si Lot. Sa panahong iyan, naninirahan si Abram malapit sa malalaking mga kahoy na pagmamay-ari ni Mamre. Si Mamre ay Amoreo at siya ang nakatatandang kapatid nina Escol, at ni Aner. Noong una nagkasundo sina Mamre at ng kanyang mga kapatid at si Abram na magtutulungan sila sa bawat isa.
Nang narinig ni Abram na inalipin si Lot ng apat na haring iyan, tinawag niya ang tatlong daan at labing walong mga lalake na kasama na niya mula pa ng pagkabata nila at marunong makipaglaban. Sinundan nila ang apat na hari hanggang sa lugar na ang pangalan ay Dan.
Nang gabi na, hinati ni Abram ang mga lalakeng iyan sinundan nila ang apat na Haring iyan ng grugrupo at nilusob nila ang apat na hari. kaya tumakbo ang apat na hari kasama ang kanilang mga sundalo. Ngunit si Abram at ang mga tauhan niya, sinundan nila ang apat na haring iyan hangang sa Hoba na nasa hilaga ng Damasco.
Pagkatapos, kinuha ni Abram ang lahat ng bagay na ninakaw ng apat na hari at iniligtas niya si Lot at kinuha niya ang lahat ng ari-arian ni Lot at iniligtas din niya ang mga babae at iba pang mga tao.
Nang matalo ni Abram sina Haring Kedorlaomer at ang ibang mga hari na kasama niya, bumalik na sila sa mga tolda nila. Sinalubong si Abram ng hari ng Sodoma sa Lambak ng Save na tinatawag ding Lambak ng Hari.
At ang hari ng Salem na si Melquisedeg, nagdala siya ng tinapay at alak kay Abram. Si Melquisedec siya ang pari ng kataastaasang Dios.
Pinagpala ni Melquisedec si Abram at sinabi, <<Ang Kataas taasang Dios na lumalang ng langit at lupa, pagpapalain ka niya.
At pinupuri ko ang Kataastaasang Dios na tumulong sa iyo na manalo sa mga kaaway mo.>> Ibinigay ni Abram kay Melquisedec ang ika sampung bahagi sa mga aria-riang kinuha niya mula sa apat na hari.
Sinabi ng hari ng Sodoma kay Abram, <<Ibigay mo sa akin ang mga tao ko at sayo na ang lahat ng iyang ari-arian ko.>>
Ngunit sinabi ni Abram sa hari ng Sodoma, <<Nangako ako sa Panginoon na Kataas-taasang Diyos na lumikha ng langit at mundo,
na hindi ako kukuha ng ari-arian mo o kahit ang tali ng iyong sandalyas, Hindi ko kukunin upang hindi mo masabing, <<Yumaman si Abram dahil sa akin.>>
Kaya hindi ako kukuha ng ari-arian mo liban nalang sa pagkain na kinain ng mga alipin ko. Ngunit ibigay mo naman kay Aner, Escol, at kay Mamre ang mga bahagi nila dahil kasama ko sila.>>
Pagkatapos ng lahat ng iyon, nagsalita ang Panginoon kay Abram sa pangitain. Sinabi niya, <<Abram, huwag kang matakot. Ako ang magbabantay sa iyo at bibigyan kita ng napakagandang gantimpala.>>
Ngunit sinabi ni Abram, <<Panginoon na Nagmamay-ari ng lahat, ano pa ang halaga ng gantimpalang ibibigay mo sa akin dahil wala naman akong anak? Ang aking alipin lang na si Eliezer na taga Damasco ang siyang magmamana ng lahat kong ari-arian.>>
At sinabi ni Abram, <<Hindi mo ako binigyan ng anak. Kaya ang aking alipin ang siyang magmamana ng lahat kong ari-arian.>>
Sinabi ng Panginoon kay Abram, <<Hindi, hindi siya ang magmamana ng lahat mong ari-arian, kundi ang sarili mong anak.>>
Pagkatapos, inilabas ng Panginoon si Abram sa labas ng tolda niya at sinabi, << Tignan mo ang mga bituin sa langit at bilangin mo kung kaya mo. Magiging ganyan karami ang mga lahi mo.>>
At naniniwala si Abram sa Panginoon kaya itinuring niya siyang matuwid.
Sinabi rin ng Panginoon kay Abram, << Ako ang Panginoon na nagpaalis sa iyo sa Ur ng Caldeo upang papuntahin ka sa lugar na ito na ibibigay ko sa iyo kailanman.>>
Ngunit sinabi ni Abram, <<Panginoon na Nagmamay-ari ng lahat, paano ko malalaman na mapapasaakin ang lugar na ito?>>
Kaya sinabi ng Panginoon kay Abram, <<Dalhin mo sa akin ang isang dumalagang baka na tatlong taon, isang kambing na tatlong taon, isang lalakeng tupa na tatlong taon, isang kalapati, at isang batu-bato.>>
Kaya dinala ni Abram ang mga hayop na iyan sa Panginoon at hinati-hati ang bawat hayop. Pagkatapos, inilapag niya ng magkakatapat ang bawat magkabiyak. Ngunit hindi niya hinati ang mga ibon.
Dumapo ang mga uwak upang kainin nila ang mga hayop. Ngunit binubugaw sila ni Abram.
Habang lumulubog ang araw, nakatulog ng mahimbing si Abram at pinalibutan siya ng nakakatakot na dilim.
Pagkatapos, sinabi ng Panginoon kay Abram, <<Pakinggan mo ito. Sa apat na raang taon maninirahan sa ibang bansa ang mga lahi mo. Aalipinin at pahihirapan sila doon.
Ngunit parurusahan ko ang bansang aalipin sa kanila. Pagkatapos, aalis ang mga lahi mo sa bansang iyan at magdadala sila ng maraming kayamanan.
Ngunit mamatay ka sa katandaan at ililibing ka ng may kapayapaan at pupunta ka sa iyong mga ninuno.
Pagkalipas ng apat na lahi, babalik sa lugar na ito ang mga lahi mo. Dahil hindi ko pa parurusahan ang mga Amoreo hanggang hindi lumampas ang sobrang kasamaan nila.>>
Nang lumubog na ang araw at madilin na, nakita ni Abram ang palayok na umuusok at sulo. Dumaan ang mga iyan sa gitna ng mga kinatay na hayop.
Kaya sa araw na iyon, gumawa ng kasunduan ang Panginoon kay Abram at sinabi, << Ibibigay ko ang lugar na ito sa mga lahi mo mula sa Ilog sa hangganan ng Egipto hanggang sa malaking Ilog ng Eufrates.
Naninirahan sa mga lugar na ito ang mga Cineo, mga Cenizeo, mga Cadmeneo,
mga Heteo, mga Perezeo, mga Refaita,
mga Amoreo, mga Cananeo, mga Gergeseo, at mga Jebuseo.>>
Ang asawa ni Abram na si Sarai ay hindi nagkaanak sa kanya, ngunit meron siyang alipin na ang pangalan ay Hagar na taga Egipto.
Isang araw, sinabi ni Sarai kay Abram, <<Hindi ako pinahintulutan ng Diyos na magkaroon ng anak. Kaya sipingan mo ang aking alipin upang magkaroon ako ng anak sa pamamagitan niya.>> Kaya pumayag si Abram sa sinabi ni Sarai.
Ibinigay ni Sarai kay Abram ang kanyang alipin na si Hagar upang maging asawa niya. Nangyari iyan nang naninirahan si Abram sa Canaan ng sampong taon.
Sinipingan ni Abram si Hagar at nabuntis siya. Nang malaman ni Hagar na buntis sila, palagi na niyang kinukutya si Sarai.
Sinabi ni Sarai kay Abram, <<Ikaw ang may kasalanan Abram dahil ng ibinigay ko sa iyo ang aking alipin at nabuntis siya, palagi na niya akong kinukutya. Bahala na ang Diyos na maghatol sa ating dalawa kung sino sa atin ang talagang nagkasala!>>
Ngunit sinabi ni Abram kay Sarai, <<Alipin mo si Hagar. Gawin mo ang ibig mong gawin sa kanya.>> Ngayon nagsimulang pinahirapan ni Sarai ang kanyang alipin. Kaya tumakas si Hagar.
Nadatnan ng anghel ng Panginoon si Hagar na nasa tabi ng bukal na nasa ilang. Malapit iyan sa daan patungo sa Shur.
Sinabi ng ang-el, <<Hagar, na alipin ni Sarai. Saan ka galing at saan ka pupunta?>> Sumagot si Hagar, <<Tumakas po ako sa aking amo na si Sarai.>>
Sinabi ng anghel ng Panginoon kay Hagar,<< Bumalik ka sa iyong amo at magpasakop ka sa kanya.>>
Sinabi pa ng anghel,<<Pararamihin ko ang lahi mo at hindi mo kayang bilangin!>>
Pagkatapos, sinabi pa ng anghel ng Panginoon, << Buntis ka na at manganganak ka ng lalake. Ipapangalan mo sa iyong anak ay Ismael dahil pinakinggan ng Panginoon ang iyong daing dahil sa kahirapan na nararanasan mo. .
Magiging paran mailap na asno si Ismael. Aawayin niya ang lahat ng tao. At aawayin ng lahat ng tao si Ismael. Magiging kagalit ni Ismael ang lahat niyang kapatid.>>
Tinawag ni Hagar ang Panginoon na nakipag-usap sa kanyan ng <<Ikaw ang Diyos na nakakakita sa akin>>, dahil sinabi niya sa kanyang sarili, <<Talaga bang nakita ko ang Diyos na nakakita sa akin, samantalang buhay pa ako?>>
Kaya pinangalanan ang bukal na iyan ng <<Beer-Lahai-Roi>>. Nasa gitna iyan ng Kades at Bered.
Nagkaroon nga si Hagar kay Abram ng anak na lalake na pinangalanan niyang Ismael.
Noong ipinanganak ni Hagar si Ismael, 86 na taon na si Abram.
Nang 99 na taon na si Abram, nagpakita sa kanyan ang Diyos at sinabi, <<Ako ang Makapangyarihang Diyos. Sundin mo ako ng tapat at matuwid.
Ngayon, gagawa ako ng kasunduan sa iyo at pararamihin ko ang mga lahi mo.>>
Pagkatapos, nagpatirapa si Abram sa Diyos at nagsalita sa kanya ang Diyos.
Sinabi niya, <<Ito ang kasunduan ko sa iyo. Magiging ama ka ng maraming bansa.
HIndi na <Abram> ang iyong pangalan kundi <Abraham> na dahil gagawin kitang ama ng maraming bansa.
Pararamihin ko ang iyong mga lahi. At magiging marami silang bansa. At meron magiging ari sa lahi mo.
Mananatili kailanman ang kasunduan ko sa iyo at sa susunod pang mga lahi mo. Ako ang Diyos mo at Diyos ng mga lahi mo.
Nakikitira kalang ngayon sa Canaan, ngunit ibibigay ko sa iyo at sa mga lahi mo ang lugar na ito kailanman at ako ang Diyos nila.>>
Pagkatapos, sinabi ng Diyos kay Abraham, <<Ikaw at ang susunod mong mga lahi, kailangan ninyong sundin ang kasunduang ito.
Ito ang kasunduan natin at ng mga lahi mo, na susundin ninyo. IKaw at lahat ng lalake na mga lahi mo, kailangan ninyong tuliin.
Magpatuli kayo bilang tanda na sinusunod ninyo ang kasunduan ko sa inyo.
Ang lahat ng sanggol na lalake na walong araw palang kailangan silang tuliin. Kailangan ding tuliin ang lahat ng lalake na lahi mo. Ganoon din ang lahat ng sanggol na lalake na isinilang ng mg alipin ninyo at ang mga alipin na binili ninyo sa mga taong hindi ninyo kalahi.
Oo, kailangan tuliin ang lahat lalakeng sanggol na ipinanganak ng mga alipin ninyo at ang mga alipin na binili ninyo. At iyan ang magiging palatandaan sa inyong katawan na mananatili kailanman ang kasunduan ko sa inyo.
Ang lalakeng hindi tuli ay ituring ninyo siyang hindi ninyo kalahi dahil hindi niya sinunod ang kasunduan ko.
Sinabi rin ng Diyos kay Abraham, <<Hindi na <Sarai > ang pangalan ng asawa mo kundi Sara.
Pagpapalain ko si Sara at magkakaroon ka ng anak sa kanya. Pagpapalain ko si Sara at maagiging ina siya ng maraming bansa. At meron magiging hari sa lahi niya.
Pagkatapos, nagpatirapa si Abraham sa Diyos. Ngunit tumawa siya at sinabi niya sa kanyang sarili, <<Magkakaroon pa ba ng anak ang lalakeng 100 taon na? 90 taon na si Sara, manganganak pa ba siya?>>
Sinabi ni Abraham sa Diyos, <<Umaasa akong pagpapalain mo si Ismael.>>
Sinabi ng Diyos, <<Oo. Pero ang asawa mo na si Sara, manganganak siya ng lalake at ipapangalan mo sa kanya ay Isaac. Mananatili sa kanya ang kasunduan ko kailanman at sa susunod pa niyang mga lahi.
Para kay Ismael, pinakinggan kita. Pagpapalain ko rin si Ismael, pararamihin ko ang mga lahi niya. Magiging ama siya ng labingdalawang hari. At magiging dakilang bansa ang mga lahi niya.
Ngunit kay Isaac mananatili ang kasunduan ko. Sa ganitong panahon sa susunod na taon, isisilang ni Sara si Isaac.>>
Pagkatapos kinausap ng Diyos si Abraham, iniwan siya ng Diyos.
Sa araw na iyan. tinawag ni Abrahan sina Ismael, at lahat ng lalake na isinilang ng mga alipin niya at lahat ng aliping binili niya. Sinunod ni Abraham ang Diyos at tinuli niya ang lahat ng lalake.
Noong tinuli si Abraham, 99 na taon na niya.
At noong tinuli si Ismael, labintatlong taon na niya.
Tinuli sina Abraham at ang anak niyang lalake na si Ismael sa iisang araw.
At sa araw ding iyan tinuli ang lahat ng lalake na isinilang ng mga alipin niya at lahat ng aliping binili niya sa mga taong hindi niya kalahi.
Isang araw na mainit ang araw, nagpakita ang Panginoon kay Abraham. Sa panahong iyan, nakaupo si Abraham sa pasukan ng talda niya malapit sa mga malalaking kahoy ni Mamre.
Nang tumingin si Abraham, nakita niya ang tatlong lalaki na nakatayo sa labas ng tolda niya. Kaagad siyang tumayo at sinalubong sila. Nagpatirapa siya sa harapan nila.
Sinabi ni Abraham sa kanila, <<Panginoon ko, maaari po ba kayong manatili mo na ngayon dito.
Magpapakuha ako ng tubig na panghugas ng inyong mga paa. At maaari kayong magpahinga sa lilim ng kahoy na ito.
Sapagkat pumarito kayo sa amin, ikinagagalak ko pong asikasuhin kayo. Ipagdadala ko kayo ng pagkain upang lumakas kayo. Pagkatapos, maaari na ninyong ipagpatuloy ang inyong pag-alis.>> Sinabi ng tatlong lalake, <<Kung ganoon, sige.>>
Kaya kaagad na pumasok si Abraham sa tolda at sinabi niya kay Sara, <<Dalihan mo, kumuha ka ng maraming magandang arina, haluhin mo at iluto.>>
Tumakbo si Abraham papunta sa grupo ng mga baka niya at pumili siya ng pinakamagandang biserong baka. Dinala niya iyan sa alipin niya, ipinakatay niya sa kanya at kaagad na ipinaluto.
Ibinigay ni Abraham ang pagkain sa tatlong lalake. Binigyan rin niya sila ng keso at gatas. Habang kumakain sila, nakatayo si Abraham sa tabi nila sa lilim ng punong kahoy.
Tinanong nila si Abraham, <<Nasaan ang asawa mong si Sara?>> Sumagot si Abraham, <<Nasa loob siya ng tolda.>>
Pagkatapos, sinabi ng isa sa mga lalakeng iyan, <<Babalik ako dito sa isang taon sa ganito ring buwan. Siguradong may anak na lalake na ang asawa mo na si Sara.>> Nasa loob ng tolda si Sara na nakikinig sa tatlong lalake na nasa labas ng tolda.
Matanda na sina Abraham at si Sara. At hindi na dinadatnan si Sara.
Kaya tumawa si Sara at inisip niyang, <<Matanda na ako para magkaanak pa at ganoon din ang asawa ko, wala na akong pagnanasa makisiping pa sa aking asawa.>>
Sinabi ng Panginoon kay Abraham, <<Bakit tumawa si Sara? At bakit sinabi niyang, <<Matanda na ako, magkakaanak pa ba ako?>>
Bakit, meron bang hindi magagawa ang Panginoon? Babalik ako dito sa isang taon sa ganito ring buwan, may anak ng lalake ang asawa mo na si Sara.>>
Natakot si Sara. Kaya nagsinungaling siya at sinabi niya, <<Hindi ako tumawa.>> Ngunit sinabi ng Panginoon, <<Tumawa ka.>>
Pagkatapos, tumayo ang tatlong lalake at nagtungo sila sa Sodoma. Umalis si Abraham kasama ang tatlong lalake.
Sinabi ng Panginoon sa sarili niya, << Hindi ko dapat itago kay Abraham ang plano ko.
Siguradong magiging dakila at makapangyarihan na bansa ang mga lahi ni Abraham. At pagpapalain ko ang lahat ng tao sa mundo sa pamamagitan niya.
Dahil pinili ko si Abraham upang turuan ang mga anak niya at mga lahi niya na sumunod sa mga utos ko na gumawa ng mabuti at matuwid. Sa ganoon, tutuparin ko sa kanya ang mga ipinangako ko.>>
Sinabi ng Panginoon kay Abraham, <<Marami na ang sumbong sa akin tungkol sa labis na kasamaan ng mga taong naninirahan sa Sodoma at Gomorra.
Kaya bababa ako doon upang makita ko kung totoo o hindi ang sumbong tungkol sa kanila.>>
Pagkatapos, pumunta sa Sodoma ang dalawang lalake. Ngunit si Abraham nakatayo pa siya sa harapan ng Panginoon.
Lumapit si Anraham sa Panginoon at nagtanong, << Lilipulin mo ba ang mga taong masama kasama ang mga taong matuwid?
Kung naninirahan ang 50 na matuwid na tao sa bayang iyan, lilipulin mo pa ba ang bayang iyan? Hindi mo ba ililigtas iyan dahil sa 50 matuwid na tao?
Alam kong hindi mo llipulin ang mga taong matuwid kasama ng mga taong gumagawa ng masama. Dahil hindi pareho ang pakikisama mo sa mga taong matuwid at sa taong matuwid at sa taong masama at alam namin na makatarungan ang paghatol mo sa lahat ng tao.>>
Ngayon, sumagot ang Panginoon kay Abraham, <<Kung may makikita akong 50 matuwid na tao sa Sodoma, hindi ko lilipulin ang bayang iyan dahil sa kanila.>>
Sinabi ni Abraham, <<Panginoon, kahit na tao lang ako, patawarin mo ako dahil naglakas loob akong magtanong sayo.
Paano lilipulin mo pa ba ang bayang iyan kung kulang ng lima ang 50 taong matuwid?>> Sumagot ang Panginoon <<Kung may nakita ako 45 na matuwid na tao, hindi ko lilipulin ang bayang iyan.>>
Nagtanong na naman si Abraham, <<Kung may 40 na matuwid na taong naninirahan sa bayang iyan, lilipulin mo pa ba iyan?>> Sumagot ang Panginoon kay Abraham, <<Kung may 40 na matuwid na tao sa bayang iyan, hindi ko lilipulin ang bayang iyan.>>
Sinabi ni Abraham, <<Panginoon, huwag po kayong magalit sa akin. Kung may 30 lang na matuwid na tao na naninirahan sa bayang iyan, lilipulin mo pa ba iyan?>> Sumagot ang Panginoon kay Abraham, <<Kung may 30 na matuwid na tao sa bayang iyan, hindi ko lilipulin iyan.>>
Sinabi ni Abraham, <<Panginoon, patawarin po ninyo ako dahil malakas ang loob kong magtanong sa iyo. Kung may 20 na matuwid na tao na naninirahan sa bayang iyan, lilipulin mo pa ba iyan?>> Sumagot ang Panginoon kay Abraham, <<Kung 20 na matuwid na tao sa bayang iyan, hindi ko na lilipulin ang bayang iyan dahil sa kanila.>>
Pagkatapos sinabi ni Abraham, <<Panginoon, huwag po sana kayong magalit sa akin. Payagan mo akong magtanong pa sa iyo. Kung may sampong matuwid na tao sa bayang iyan, lilipulin mo pa ba iyan?>> Sumagot ang Panginoon kay Abraham,<< Kung may sampong matuwid na tao sa bayang iyan, hindi ko na lilipulin iyan dahil sa kanila.>>
Pagkatapos magsalita ang Panginoon kay Abraham, iniwan ng Panginoon si Abraham at umuwi si Abraham sa tolda nila.
Nang gabi na, dumating sa Sodoma ang dalawang anghel. Pumasok sila sa pintuan ng bayan, nakaupo si Lot malapit sa pinto ng bayan. Nakita ni Lot ang dalawang ang-el, tumayo siya upang salubungin sila at nagpatirapa siya sa harapan nila.
Sinabi niya sa dalawang anghel, <<Mga amo, kung maaari, pumunta kayo sa bahay ko. Maaari ninyong hugasan doon ang mga paa ninyo at maaari kayong matulog ngayong gabi doon. Kinabukasan maaari ninyong ipagpatuloy ang inyong paglalakbay.>> Ngunit sinabi ng dalawang anghel kay Lot, <<Huwag na, matutulog nalang kami sa lugar na pinagtitipunan ng mga tao.>>
Ngunit nagmakaawa si Lot sa dalawang anghel na pumunta sila sa bahay niya. Kaya pumunta ang dalawang anghel sa bahay ni Lot. Pagkatapos, naghanda si LOt ng pagkain para sa kanila. Nagluto siya ng tinapay na walang pampaalsa at kumain sila.
Nang matutulog na sila, pinalibutan ang bahay nila ng mga matatanda at kabataang lalake ng Sodoma.
Tinawag ng mga lalakeng iyan si Lot at sinabi sa kanya, << Nasaan na ang dalawang lalake na pumunta sa iyo ngayong gabi? Ilabas mo sila sa amin dahil sisipingan namin sila.>>
Lumabas si Lot at isinara ang pinto at sinabi niya sa mga lalakeng iyan,
<<Mga kaibigan, huwag kayong gumawa ng ganyang kasamaan.
Meron akong dalawang anak na babae na hindi pa nasipingan ng lalake. Ibibigay ko sila sa inyo at gawin ninyo sa kanila ang lahat ng gusto ninyong gawin, ngunit huwag ninyong pakialaman ang dalawang lalake. Pumunta sila sa bahay ko kaya kailangan ko silang bantayan.
Nag-usap-usap sila sa bawat isa, <<Dayuhan lang ang taon iyan, bakit tinuturuan niya tayo kung ano ang gagawin natin?>> Kaya sinabi nila kay Lot, <<Umalis ka diyan kung ayaw mong gawin namin sa iyo ang sobrang sama kaysa sa gagawin namin sa kanila!>> At itinulak nila si Lot at sisirain na sana nila ang pinto ng kanyang bahay.
Ngnit yong dalawang lalake na nasa loob ng bahay, binuksan nila ang bahay at hinatak nila papasok si Lot at isinara nila ang pinto.
Pagkatapos, binulag ng dalawang lalake ang lahat ng lalake na nasa labas ng bahay ni Lot at hindi na sila makakita. Kaya kumakapa nalang sila sa labas ng bahay.
Pagkatapos sinabi ng dalawang lalake kay Lot, <<Meron ka bang mga kamag-anak na naninirahan sa bayan na ito? Meron ka bang mga manugang na lalake, mga anak na lalake, mga anak na babae o ibang mga kamag-anak? Kung meron, sabihin mo sa kanila na umalis na sila ngayon sa bayang ito.
Merong reklamo na nakarating sa Panginoon tungkol sa kasamaang ginagawa ng mga taong naninirahan diyan. Kaya inutusan niya kami upang lipulin ang bayang ito.>>
Kaya pinuntahan ni Lot ang dalawang lalake na mapapangasawa ng kanyang dalawang anak na babae at sinabi sa kanila, <<Kaagad na kayong umalis sa bayang ito dahil lilipulin ng Panginoon ang bayang ito!>> Ngunit akala ng dalawang lalake na nagbibiro lang si Lot.
Nang madaling araw na, sinabi ng dalawang lalake kay Lot, <<Kaagad na kayong umalis sa bayang ito! Isama mo ang iyong asawa at dalawa mong anak na babae upang hindi kayo madamay sa parusa ng Panginoon sa bayang ito.>>
Pero hindi kaagad umalis si Lot. Kaya dahil sa awa ng Panginoon, hinawakan ng dalawang lalake si Lot at ang asawa niya, at ang dalawang anak niyang babae at inilabas sila sa labas ng bayan.
Pagkatapos, ang isa sa dalawang lalake, sinabi niya kay Lot, <<Tumakbo na kayo pappunta sa mga bundok! Huwag ninyong lilingunin ang bayang ito, huwag kayong hihinto sa saan man dito sa kapatagan upang hindi kayo mamatay!>>
Ngunit sinabi ni Lot sa mga lalakeng iyan, <<Amung ko, nakikiusap po ako sa inyo na huwag na ninyo akong patakbuhin papunta sa bundok.
Gumawa ka ng mabuti sa akin na lingkod mo at ipinakita mo sa akin ang wa at pagllligtas mo. Ngunit hindi ko kayang tumakbo papunta sa mga bundok na iyon dahil bago ako makarating sa mga bundok na iyon, mamatay ako.
Tignan ninyo ang bayang iyan na malapit dito. Maliit lang pero kaya kong makarating doon. Hayaan po ninyo akong pumuntang tumakbo doon upang maligtas ako.>>
Sinabi ng lalakeng iyan kay Lot, <<Sige na! Pumunta kanang tumakbo doon. Hindi ko lilipulin ang bayang iyan.
Ngunit kailangan bilisan ninyong tumakbo papunta doon dahil hindi ko pa magawang lipulin ang bayan ng Sodoma hanggang hindi ka pa nakakarating sa bayang iyon.>> Zoar ang pangalan ng bayang iyon dahil maliit ang bayang iyon.
Mataas na ang araw ng makarating sina Lot sa Zoar.
At namaulan ang Diyos ng nagliliyab na mga bato sa Sodoma at Gomorra.
Kaya nilipul ng Panginoon ang dalawang bayang iyan at ang buong kapatagan. Nalipul ang lahta ng taong naniniraha sa mga bayang iyan at ganoon din ang lahat ng halaman.
Ngunit lumingon ang asawa ni Lot upang tignan ang Sodoma at Gomorra. Kaya naging ribultong asin siya.
Kinabukasan, maagang gumising si Abraham at pumunta sa lugar kung siya kinausap ng Panginoon.
Tinignan ni Abraham ang Sodoma at Gomorra, at ang kapatagan. At nakita niya ang makapal na usok na tumataas mula sa lupa katulad ng pagtaas ng usok na galing sa pinaglulutuan.
Linipul ng Diyos ang mga bayang iyan na nasa kapatagan. Ngunit hindi naalis sa isip ng Panginoon ang hiniling sa kanya ni Abraham na iligtas niya si Lot. Kaya iniligtas niya si Lot ngunit nilipul niya ang lahat ng naninirahan sa bayan kung saan nanirahan si Lot.
Natatakot manirahan si Lot sa Zoar. Kaya lumipat sila kasama ang dalawang anak niyang babae at nagtungo sila sa kweba na nasa mga bundok.
Isang araw, sinabi ng panganay sa nakababata niyang kapatid na babae, <<Matanda na ang ating ama, wala ng mga lalake sa lugar na ito upang mapangasawa natin at magkaanak tayo katulad ng ginagawa ng mga tao sa mundo.
Kaya ang gagawin natin, paiinumin natin ng maraming alak ang ating ama. Pagkatapos, sipingan natin siya upang magkaanak tayo. upang manatili ang ating angkan.>>
Kaya sa gabing iyan, nilasing nila ang kanilang ama. Pagkatapos, sinipingan ng panganay ang kanilang ama. Pero hindi alam ni Lot ang nangyari.
Kinabukasan, sinabi ng ng panganay sa nakababata niyang kapatid na babae, <<Kahapon ako ang nakipagtalik sa ama natin. Paiinumin na naman natin siyang muli upang malasing siya. Pagkatapos, ikaw na naman ang makipagtalik sa kanya at magkakaanak tayo sa kanya upang manatili ang ating angkan.>>
Kaya sa gabing iyan, nilasing nila ang kanilang ama at nakipagtalik ang nakababata niyang kapatid sa kanilang ama. Ngunit hindi rin alam ni Lot ang nangyari.
Kaya nabuntis ang dalawang anak ni Lot sa pamamagitan niya.
Nagsilang ang panganay ng anak na lalake. Tinawag niya ang anak na iyan na Moab. Si Moab ang siyang ninuno ng mga Moabita ngayon.
Nagsilang din ang nakababatang kapatid ng anak na lalake. Tinawag niya ang anak na iyan na Ben-ammi. Si Ben-ammi ang siyang ninuno ng mga Ammonita ngayon.
Umalis si Abraham sa lugar na iyan at nagtungo sa lugar na nasa gitna ng Kades at Shur. Hindi nagtagal, lumipat sila sa Gerar.
Habang nasa Gerar siya, sinabi niya sa mga taong iyan na kapatid niya si Sara na asawa niya. Pagkatapos, si Abimelec na hari ng Gerar narinig niya ang tungkol kay Sara. Kaya ipinakuha niya si Sara.
Ngunit isang gabi, nagsalita ang Diyos kay Abimelec sa pamamagitan ng panaginip niya. Sinabi sa kanya, <<Mamatay ka, dahil may asawa ang babaeng iyan na kinuha mo.>>
Pero hindi pa sinipingan ni Abimelec si Sara. Kaya sinabi niya sa Diyos, << Panginoon, papatayin mo ba ako at ganon din ang mga tao ko kahit wala kaming kasalanan?
Sinabi ni Abraham sa akin na kapatid niya ang babaeng ito. At ganoon din si Sara, sinabi rin niya na kapatid rin niya si Abraham. Kaya kinuha ko siya dahil alam kong dalaga siya at hindi masama ang aking dahilan na maging asawa ko siya.>>
Pagkatapos, sinabi ng Diyos kay Abimelec sa panaginip niya, <<Alam kong hindi masama ang dahilan mo na maging asawa mo siya. Kaya pinigilan kitang hawakan mo siya upang hindi ka magkasala sa akin.
Ngayon, ibalik mo si Sara sa asawa niyang si Abraham dahil propeta siya. Mananalangin siya para sa iyo upang hindi ka mamatay. Ngunit kung hindi mo ibabalik si Sara kay Abraham, siguradong mamatay ka at ang pamilya mo.>>
Nang kinaumagahan tinawag ni Abimelec ang lahat ng opisyal niya at sinabi niya sa kanila ang kanyang panaginip at natakot sila.
Pagkatapos, tinawag ni Abimelec si Abraham at sinabi sa kanya, <<Bakit ganyan ang ginawa mo sa akin? Ano ang nagawa kong masama sa iyo bakit mo binigyan ng kaparusahan ang aking kaharian? Ginawa mo sa akin ang hindi dapat gawin.
Ano ang naisip mo bakit mo ginawa iyan?>>
Sumagot si Abraham kay Abimelec, <<Dahil naisip kong papatayin ako ng mga tao kung sasabihin kong asawa ko si Sara at akala ko hindi ninyo iginagalang ang Diyos. Kaya nagawa ko iyan.
Ang totoo talagang kapatid ko si Sara sa ama pero iba ang kanyang ina. At naging asawa ko siya.
Pagkatapos sinabi ng Diyos sa akin na iwanan ko ang lugar ng aking ama, sinabi ko kay Sara, <Kahit saan lugar tayo pumunta, sabihin mo sa mga tao na magkapatid tayo. SA ganoon maipapakita mo na mahal mo ako.>>>
Pagkatapos, binigyan ni Abimelec si Abraham ng mga tupa, mga baka, mga lalake at mga babaeng alipin. Ibinalik din niya kay Abraham ang asawa niya na si Sara.
At sinabi ni Abimelec, <<Maaari kang manatili sa lupain ko. Pumili ka ng lugar na gusto mong tirhan.
Sinabi ni Abimelec kay Sara, <<Ibinibigay ko ang 1,000 pirasong pilak sa kapatid mo upang mapatunayan ko sa mga taong kasama mo na hindi kita ginalaw at hindi ka rin nagkasala.>>
Dahil sa pagkuha ni Abimelec sa asawa ni Abraham na si Sara, hindi pinahintulatn ng Diyos na magkaanak ang lahat ng babae na naninirahan sa bahay niya. Nanalangin si Abraham sa Diyos. Kaya pinagaling ng Diyos sina Abimelec, ang kanyang asawa, at ang mga babaeng alipin niya. Pagkatapos, magkakaanak ng muli ang mga babae.
<range>
Pinuntahan ng Panginoon si Sara ayon sa sinabi niya at tinupad niya ang pangako niya sa kanya.
Nabuntis si Sara at nagsilang ng isang lalake kay Abraham sa taong ipinangako ng Panginoon sa kanya. Sa panahong iyan, matanda na si Abraham.
Ipinangalan ni Abraham sa sanggol ang Isaac.
Nang walong araw na si Isaac, tinuli siya ni Abraham ayon sa utos ng Diyos sa kanya.
Noong ipinanganak si Isaac, 100 taon na si Abraham.
Sinabi ni Sara, <<Natawa ako dahil sa ginawa ng Diyos saakin at ganoon din ang lahat ng taong nakabalita sa pagsilang ko kay Isaac.
Walang makakapagsabi kay Abraham na makakapagpasuso pa ako ng sanggol. Ngunit nagkaroon pa ako ng anak kahit matanda na si Abraham.>>
Lumaki si Isaac. At sa araw na iniawat ni Sara si Isaac. naghanda si Abraham ng malaking pagdiriwang.
Ngunit nakita ni Sara si Ismael na minaliit niya si Isaac. Si Ismael ang anak ni Abraham kay Hagar na taga Egipto.
Kaya sinabi ni Sara kay Abraham, <<Sabihin mo sa babaeng aliping iyan at sa kanyang anak na umalis na sila dito sapagkat Hindi dapat magmana ang anak ng alipin sa manang para kay Isaac.>>
Sobrang lungkot ni Abraham dahil anak din niya si Ismael.
Ngunit sinabi ng Diyos kay Abraham, <<Huwag mong ikalungkot si Ismael at ang ina niyang alipin. Pakinggan mo si Sara dahil manggagaling kay Isaac ang lahing ipinangako ko sa iyo.
Ngnunit gagawin ko ring bansa ang lahi ni Ismael dahil anak murin siya.>>
Kinabukasan, binigyan ni Abraham si Hagar ng pagkain at tubig na nasa lalagyan na gawa sa balat ng hayop. Ibinigay niya iyan sa balikat ni Hagar. At sinabi niya kay Hagar at kay Ismael na umalis na sila. Pagkatapos, umalis sina Hagar at Ismael at nagpagala-gala sila sa ilang ng Beer-seba.
Nang maubos na ang tubig na baon nila Hagar at Ismael, isinilong niya si Ismael sa isa sa mga maliit na kahoy.
Pagkatapos, umupo siya sa medyu malayu 100 metru ang layo niya sa kanyang anak at inisip niyang, <<Hindi ko kayang makita na mamatay ang aking anak.>> Habang nakaupo siya doon, sumisigaw siyang umiiyak.
Pinakinggan ng Diyos ang iyak ng anak niya. Kaya ang anghel ng Diyos na nasa langit tinawag niya si Hagar at sinabi sa kanya, <<Bakit ka nababagabag? Huwag kang matakot! Pinakinggan ng Diyos ang iyak ng iyong anak diyan.
Itayo mo siya at patahanin. Dahil gagawin kong dakilang bansa ang mga lahi niya.>>
Pagkatapos, nagpakita ng balon ang Diyos kay Hagar. Kaya pumunta si Hagar sa balon upang punuin ang lalagyan. At pinainum niya si Ismael.
Habang lumaki si Ismael, hindi siya pinabayaan ng Diyos. Nanirahan si Ismael sa ilang at naging mahusay siyang mangangaso.
Habang naninirahan si Ismael sa ilang ng Paran, nagsama ng babae mula sa Egipto ang kanyang ina upang mapangasawa ni Ismael.
Sa panahong iyan, pumunta kay Abraham sina Haring Abimelec at ang kapitan ng sundalo niya na si Picol. Sinabi ni Abimelec kay Abraham, <<Palagi kang sinasamahan ng Diyos.
Sabihin mo sa akin ngayon sa harapan ng Diyos na hindi mo ako ako pagsisinungalingan. Ganoon din sa mga anak ko at sa akin pang mga lahi. Kaya gumawa ka ng mabuti sa akin at sa bansang ito kung saan ka nakikitira katulad ng paggawa ko sayo ng mabuti.>>
Sinabi ni Abraham, <<Oo, nangangako ako ngayon na gagawin ko iyan.>>
Ngunit inereklamo ni Abraham kay Abimelec ang tungkol sa pinag-iigiban na kinuha ng alipin ni haring Abimelec.
Ngunit sinabi ni Abimelec, <<Hindi ko alam kung sino ang gumawa niyan. Dahil ngayon mo lang sinabi sa akin.>>
Kaya binigyan ni Abraham si Abimelec ng mga tupa at mga baka. At nagkasundu sila.
Kumuha si Abraham sa mga tupa niya ng pitong babae na bisero at ibinukod niya.
Tinanong ni Abimelec si Abraham, <<Kanino iyan pitong babae na biserong tupa na ibinukod mo?>>
Sumagot si Abraham, <<Kung sang-ayon ka na saakin ang pinag-iigibang ito, tangapin mo itong pitong babaeng biserong tupa.>>
Kaya tinawag ng mga tao ang lugar na iyan na <<Beer-seba>> dahil nagkasundo sina Abraham at si Abimelec sa lugar na iyan.
Nang nagkasundo na ang dalawa, bumalik na sa lupain ng mga Filisteo si Abimelec at si Picol na kapitan ng sundalo niya.
Pagkatapos, nagtanim si Abraham ng puno ng tamarisko sa Beer-seba. At nanalangin siya sa Panginoon na Diyos ng Walang Hanggan.
Nanirahan si Abraham sa lupain ng mga Filisteo sa mahabang panahon.
Pagkatapos ng iyan, sinubukan ng Diyos si Abraham. Sinabi niya, <<Abraham!>> Sumagot si Abraham, <<Narito ako.>>
Sinabi ng Diyos kay Abraham, <<Dalhin mo sa lugar ng Moria ang kaisaisa at minamahal mong anak na si Isaac at sunugin mo siya bilang handog sa akin. Ipapakita ko sayo ang bundok kung saan mo dapat ihandog si Isaac.
Maagang gumising si Abraham at nagsibak siya ng kahoy na gagamitin nilang maghandog at isinakay niya sa asno. Umalis si Abraham kasama niya si Isaac at ang dalawang lalake na alipin niya at pumunta sila sa lugar na sinabi ng Diyos sa kanya.
Nang tatlong araw na ang paglalakbay nila, natanaw na ni Abraham ang lugar na sinabi ng Diyos sa kanya.
Pagkatapos, sinabi ni Abraham sa dalawang alipin niya, <<Manatili kayo sa lugar na ito kasama ang asno. Dahil pupunta ako doon at ng anak ko upang purihin namin ang Diyos. Pagkatapos, babalik kami sa inyo.
Ipinapasan ni Abraham kay Isaac ang mga kahoy na gagamitin nila sa paghahandog. At dinala naman niya ang itak at apoy. Nang naglalakad na sila,
sinabi ni Isaac sa kanyang ama, <<Ama.>> Sumagot ang kanyang ama, <<Ano iyon anak ko.>> Sinabi ni Isaac, <<Meron na tayong apoy at panggatong, ngunit nasaan ang biserong tupa na ihahandog natin?>>
Sumagot si Abraham, <<Aking anak, Diyos ang magbibigay sa atin ng biserong tupa na ihahandog natin sa kanya.>> At ipinagpatuloy nila ang kanilang paglalakad.
Nang dumating na sila sa lugar na sinabi ng Diyos sa kanya gumawa si Abraham ng pinaghahandugan sa lugar na iyan at pinagsamasama niya ang kahoy na panggatong sa pinaghahandugan. Pagkatapos, itinali niya ang kanyang anak na si Isaa at inihiga niya sa kahoy na panggatong sa pinaghahandugan.
Pagkatapos, binunut ni Abraham ang itak niya. At papatayin na sana niya ang kanyang anak.
Ngunit ang anghel ng Panginoon na nasa langit, tinawag niya si Abraham at sinabi, <<Abraham, Abraham!>> Sumagot si Abraham, <<Narito ako.>>
Sinabi ng anghel kay Abraham,<<Huwag mong patayin ang iyong anak o pahirapan. Alam ko ngayon na iginagalang mo ang Diyos dahil nakahanda kang ibigay sa kanya ang kaisaisa mong anak na iyong minamahal.>>
Lumingon si Abraham at nakita niya ang lalakeng tupa na nasabit ang sungay sa sanga ng maliit na punong kahoy. Kaya kinuha ni Abraham ang lalakeng tupang iyan at inihandog sa Diyos kapalit ng kanyang anak.
Kaya tinawag ni Abraham ang lugar na iyan na, <<Ang Diyos ang nagbibigay.>> Sinasabi pa ng mga tao hanggang ngayon, <<Sa bundok ng Diyos, may ibibigay siya.>>
Mula sa langit, tinawag muli ng anghel ng Panginoon si Abraham.
Sinabi niya, <<Ito ang sinasabi ng Panginoon. Dahil nakahanda kang ibigay sa akin ang kaisaisa mong anak, nangangako ako sa pangalan ko na
pagpapalain kita at pararamihin ko ang mga lahi mo. Ang bilang ng mga lahi mo parang bilang ng mga bituin sa langit at parang bilang ng buhangin sa tabi ng dagat. At sasakupin ng mga lahi mo ang bayan ng mga kaaway nila.
At pagpapalain ko sa pamamagitan ng lahi mo ang lahat ng bansa dahil sinunod mo ako.>>
Ngayon, bumalik sina Abraham at si Isaac sa mga alipin niya. At umuwi silang lahat sa Beer-seba kung saan siya naninirahan.
Hindi nagtagal, nabalitaan ni Abraham na ang kapatid niya na si Nahor ay merong mga anak kay Milca.
Ang panganay na anak ay si Uz at ang ikalawa ay si Buz. At ang ikatlo ay si Kemuel na ama ni Aram,
Kesed, Hazo, Pildas, Jidlaf, at Bethuel.
Ang walong iyan ang anak ni Nahorkay Milca. Si Bethuel ang ama ni Rebecca.
Nagkaroon din si Nahor ng anak sa asawa niyang alipin na si Reuma. Sina Tebah, Gaham, Tahas, at Maaca.
Nabuhay si Sara ng 127 na taon.
Namatay si Sara sa Kiriat-Arba na tinatawag na Hebron na sakop ng Canaan. Pinagluksahan ni Abraham ang pagkamatay ni Sara.
Ngayon, iniwan muna ni Abraham ang bangkay ng kanyang asawa upang kausapin ang mga Heteo.
Sinabi niya, <<Dayuhan ako na nakikitira dito sa lugar ninyo. Maaari ba akong bumili ng lupa na paglilibingan ko sa aking asawa.>>
Sumagot ang mga Heteo,
<<Magulang ko, pakinggan mo kami. Ikaw ang dakilang pinuno na nakikitira sa amin. Maaari mong ilibing ang asawa mo sa pinakamagandang libingan dito sa lugar namin. Walang hahadlang sayo.>>
Nagpatirapa si Abraham sa mga Heteo.
Sinabi niya sa kanila, << Kung papayagan ninyo akong ilibing ang aking asawa sa lugar na ito, kausapin ninyo si Efron na anak ni Zohar para sa akin.
Hilingin ninyo sa kanya na ipagbili niya sa akin sa tamang presyo ang kwebang iyan na nasa lugar ng Macpela. Pagmamay-ari ni Efron ang kwebang iyan na nasa hangganan ng bukid niya.>>
Sa panahong iyan, nakaupo si Efron sa pintuan ng bayan kasama ang ibang mga Heteo. Sinabi ni Efron kay Abraham sa naririnig ng lahat ng Heteo,
<<Amo ko, ibibigay ko sayo ang yungib na nsa bukid. Sila ang magpapatunay na ibinibigay ko sayo iyan. Ilibing mo na doon ang asawa mo.>>
Muling yumuko si Abraham sa mga Heteo.
At sinabi ni Abraham kay Efron sa anririnig ng lahat, << Pakinggan ninyo ako. Bibilhin ko ang bukid mo upang mailibing ko na ang aking asawa. Tanggapin mo ang bayad ko sayo.>>
Sumagot si Efron kay Abraham,
<<Amo ko, ang halaga ng bukid na iyan ay 400 pirasong pilak. Huwag na nating pag-usapan, ilibing muna doon ang asawa mo.>>
Nagkasundo silang dalawa. Tumimbang si Abraham ng 400 pirasong pilak ayon sa halaga ng mga mangangalakal noon at ibinayad kay Efron sa naririnig ng mga tao.
Kaya binili ni Abraham kay Efron ang bukid na nasa lugar ng Macpela na malapit sa Mamre. Kaya sa kanyan na ang bukid at ang kwebang nandoon at ang lahat ng kahoy. At nasaksihan ng mga Heteo na nagtitipon sa pintuan ng bayan.
<range>
Inilibing ni Abraham ang asawa niya na si Sara sa kweba na nasa bukid ng Macpela na malapit sa Mamre na sakop ng Canaan. Tinatawag ngayong Hebron ang Mamre.
Kaya ang bukid at ang kwebang iyan na dating pagmamay-ari ng mga Heteo kay Abraham na ngayon dahil binili na niya iyan upang gawin niyang libingan.
Matanda na si Abraham at talagang pinagpala siya ng Panginoon.
Isang araw, sinabi ni Abraham sa pinakapunong alipin niya na namamahala sa lahat ng ari-arian niya, <<Ilagay mo ang iyong kamay sa ilalim ng aking hita.
Mangako ka sa akin sa pangalan ng Panginoong Diyos na lumikha ng langit at lupa na hindi ka pipili ng anak na babae dito sa Canaan na mapapangasawa ng aking anak.
Ngunit pumunta ka sa lugar kung saan naninirahan ang aking mga kamag-anak at doon ka kukuha ng mapapangasawa ng aking anak na si Isaac.
Tinanong ng alipin si Abraham, <<Kung ayaw sumama sa akin ng babae dapat ko bang dalhin doon ang anak mo?>>
Sumagot si Abraham, << Hindi! Huwag mong dalhin doon ang aking anak.
Ang Panginoon na Diyos ng langit ang nagpapunta dito sa akin. Pinapunta niya ako dito mula sa bahay ng aking ama at sa lugar ng mga kamag-anak ko. Nangako siyang ibibigay niya ang lupaing ito sa aking mga lahi. Bago ka umalis patungo doon, iuutos niya ang kanyang anghel upang tulungan kanya sa paghahanap mo sa mapapangasawa ng aking anak.
Kung hindi sasama sa iyo ang babae papunta dito sa Canaan, hindi mo kailangan tuparin ang pangako mo, pero mangako kang hindi mo isasama doon ang aking anak.>>
Pagkatapos, inilagay ng alipin ang kanyang kamay sa ilalim ng hita ni Abraham na amo niya. At nangako siya na gagawin niya ang lahat ng iyan.
Ngayon, umalis ang alipin at pumunta sa Mesopotamia na lugar ni Nahor. Dinala niya ang sampo sa mga kamelyo ng amo niya na nagdadala ng maraming magagandang regalo.
Pagdating ng alipin sa labas ng bayan, pinahinga niya ang mga kamelyo sa tabi ng pinag-iigiban. Tuwing hapon maraming babae ang nag-iigib doon.
Pagkatapos, manalangin ng alipin. Sinabi niya, <<Panginoon na Diyos ng aking amo na si Abraham. Tulungan mo ako na mahanap ang mapapangasawa ng kanyang anak. Ipakita mo ang iyong kabutihan sa aking amo.
Nakatayo ako dito sa gilid ng pinag-iigiban habang papuntang nag-iigib ang mga babae sa bayang ito.
Sasabihin ko sa dalaga, <Maaari ba akong makiinom.> Kung siya nga ang babaeng pinili mong mapangawa ni Isaac, sasabihin niyang, <Uminom ka at paiinumin ko rin ang mga kamelyo mo.> Sa ganoon, malalaman ko na mabuti ka sa aking amo.>>
Habang nanalangin ang alipin, dumating si Rebeca na galing sa bayan. Nagdadala siya ng banga sa kanyang balikat. Si Rebeca ang anak na babae ni Bethuel. Si Bethuel ang anak nina Milca at si Nahor. Si Nahor ang kapatid ni Abraham.
Magandang dalaga si Rebeca. Pumunta siya sa pinag-iigiban at pinuno niya ng tubig ang banga niya. At umalis siya papunta sa bayan.
Tumakbo ang alipin na pumunta kay Rebeca at sinabi sa kanya, <<Maaari ba akong makiinom sayo kahit kaunti.>>
Sumagot si Rebeca, <<Kuya uminom po kayo.>> Kaagad niyang ibinaba ang banga at binigyan niya ng tubig ang alipin.
Pagkatapos uminom ng alipin, sinabi ni Rebeca, Mag-iigib ako upang makainom ang mga kamelyo mo hanggang gusto nila.>>
Kaya kaagad na ibinuhos ni Rebeca ang tubig sa pinag-iinuman at pabalik pabalik siyang nag-iigib upang painumin ang lahat ng kamelyo.
Nakita ng alipin ang pagpapainom ni Rebeca sa mga kamelyo niya pero hindi siya nagsalita. Dahil gusto niyang malaman kung siya na ang sagot ng Panginoon sa panalangin niya.
Pagkatapos uminom ng mga kamelyo, ibinigay ng alipin kay Rebeca ang mamahaling gintong hikaw at dalawang malalaking pulseras na ginto.
Tinanong ng alipin si Rebeca, <<Sino ang iyong ama? Maaari ba kaming makitulog sa bahay ng iyong ama?>>
Sumagot si Rebeca,<<Si Bethuel ang aking ama na anak nina Milca at Nahor.
Meron kaming maraming dayami at makakain ang mga kamelyo mo. At meron din kaming silid na maaari ninyong tulugan ngayong gabi.>>
Nagpatirapa ang alipin at nagpuri sa Panginoon.
Sinabi niya, <<Sinasamba ko ang Panginoon na Diyos ng aking amo na si Abraham. Mabuti at tapat siya kay Abraham. At inakay niya ako patungo sa mga kamag-anak ng aking ama.>>
Tumakbong umuwi si Rebeca sa kanyang ina at sinabi niya sa kanila ang sinabi ng alipin sa kanya.
May kapatid na lalake si Rebeca siya ay si Laban. Tumakbo siya patungo sa alipin ni Abraham na nsa pinag-iigiban.
Narinig ni Laban ang lahat ng sinabi ni Rebeca tungkol sa sinabi ng alipin sa kanya at nakita niya ang ilong ni Rebeca na may hikaw at nasa kamay niya ang dalawang pulseras. Kaya pinuntahan niya ang lalaki at nakita niya siya sa balon na nakatayo sa tabi ng mga kamelyo.
Sinabi ni Laban, <<Ikaw na pinagpala ng Pangnoon, bakit ka nakatayo dito? Tumuloy ka sa bahay namin. Nakahanda na ang silid na maaari mong tuluyan at meron ding lugar para sa iyong mga kamelyo.>>
Kaya tumuloy ang alipin ni Abraham sa bahay nila at ibinaba ni Laban ang karga ng mga kamelyo. Pagkatapos binigyan niya ng dayami at makakain ang mga kamelyo at binigyan niya ng tubig ang alipin ni Abraham at ang mga kasama niya upang panghugas nila ng kanilang paa.
Nang inainan na nila ng pagkain ang alipin, sinabi niya, <<Hindi ko kakainin ang pagkaing ito hanggang hindi ko nasasabi sa inyo ang dahilan ng pagpunta ko dito.>> Sumagot si Laban, <<Sabihin mo na sa amin.>>
Sinabi ng alipin, <<Alipin ako ni Abraham.
Talagang pinagpala siya ng Panginoon at napakarami niyang ari-arian. Binigyan siya ng Panginoon ng maraming tupa, maraming baka, maraming pilak, maraming ginto, mga lalake at babaeng alipin, mga kamelyo, at mga asno.
Kahit matanda na si Sara na asawa ng aking amo, nagkaanak parin siya. At ibinigay ng amo ko sa kanyang anak ang lahat ng ari-arian niya.
Sinabi ng amo ko sa akin, <Sabihin mo ngayon sa akin na hindi ka kukuha ng babae dito sa Cananeo na tinitirhan ko upang mapangasawa ng anak ko.
kundi pumunta ka sa mga kamag-anak ng ama ko at doon ka kumuha ng babaeng mapapangasawa ng anak ko.>
Tinanong ko ang aking amo, <<Kung ayaw sumama sa akin ng babae, anong dapat kung gawin?>>
Sumagot ang amo ko, <Ang Panginoon na tapat kong pinaglilingkuran, uutusan niya ang kanyang anghel upang samahan ka niya at tulungan ka sa pagpunta mo sa mga kamag-anak ng aking ama upang maghanap ka ng babaeng mapapangasawa ni Isaac.
Kung hindi pahihintulutan ng kamag-anak ko na mapangasawa ng anak nila ang aking anak, wala ka ng pananagutan sa akin.> >>
<<Pagdating ko kanina sa pinag-iigiban sinabi ko, <<Panginoon na Diyos ng aking amo na si Abraham, tulungan mo sana akong hanapin ang mapapangasawa ng anak ng aking amo.
Nakatayo ako sa tabi ng pinag-iigiban. Naghihintay ako ng dalagang mag-iigib. Ngayon, sasabihin ko sa kanya, <Maaari ba akong makiinom kahit kaunti.> >>
Kung iyan ang babaeng pinili ng Panginoon na mapapangasawa ng anak ng aking amo, sasabihin niya sa akin, <<Oo, uminom ka at paiinumin ko rin ang mga kamelyo mo.>>
<<Habang nananalangin ako, dumating na si Rebeca na may dalang banga sa kanyang balikat. Patungo siya sa pinag-iigiban at pinuno niya ng tubig ang kanyang banga. At sinabi ko sa kanya, <Maaari ba akong makiinom.>
Kaagad niyang ibinaba ang banga at sinabi niya, niya ang banga at sinabi niya, <<Oo, uminom ka at paiinumin ko rin ang mga kamelyo mo.>> Kaya uminom ako at pinainom din niya ang aking mga kamelyo.
Pagkatapos, tinanong ko si Rebeca, <<Sino ang iyong ama?>> Sumagot si Rebeca, < Si Bethuel ang aking ama na anak nina Nahor at Milca. Pagkatapos nilagyan ko ng hikaw ang ilong ni Rebeca at nilagyan ko rin ng mga pulseras ang kanyang kamay.
Nagpatirapa ako at sumamba sa Panginoon na Diyos ng aking amo na si Abraham dahil tinulungan niya akong maghanap ng babae na anak ng kamag-anak ng amo ko upang mapangasawa ng anak niya.
Kung mabuti at tapat ka sa aking amo, sabihin mo na pinapahintulutan mong maging asawa ni Isaac si Rebeca. Kung hindi mo pinapahintulutang sumama sa akin si Rebeca, sabihin mo sa akin upang malaman ko kun ano ang gagawin ko.>>
Pagkatapos, sinabi nina Laban at Bethuel sa alipin, <<Siguradong kalooban ng Panginoon na mapangasawa ni Isaac si Rebeca. Kaya wala na kaming masabi.
Narito si Rebeca, isama mo siya upang maging asawa ni Isaac ayon sa sinabi ng Panginoon.>>
Pagkarinig ng alipin, nagpatirapa siya at sumamba sa Panginoon.
Binigyan ng alipin si Rebeca ng ginto at pilak na ari-arian, at mga damit. Nagbigay din siya ng mahahalagang regalo sa kapatid na lalake ni Rebeca at sa kanyang ina.
Pagkatapos, kumain at uminom ang alipin at ang mga kasama niya at natulog sila sa bahay na iyan. Kinaumagahan, sinabi ng alipin, <<Pahintulutan ninyong bumalik na ako sa aking amo.>>
Ngunit sinabi ng kapatid ni Rebeca at ng kanyang ina, <<Hayaan niyo mo nang manatili si Rebeca ng sampong araw kasama namin. Pagkatapo, isama na ninyo siya.>>
Pero sumagot sa kanila ang alipin, <<Huwag na ninyo akong hadlangan sapagkat tinulungan ako ng Panginoon upang makita ang mapapangasawa ni Isaac. Ngayon, pahintulutan ninyong magbalik na ako sa aking amo.>>
Sinabi ng kapatid at ng nanay ni Rebeca, <<Tatawagin namin si Rebeca at tatanungin namin siya kung ano gusto niya.>>
Kaya tinanong nila siya, <<Sasama ka ba sa lalakeng ito?>> Sumagot si Rebeca, <<Opo. Sasama ako.>>
Kaya pinahintulutan nila siya kasama ang tagapag-alaga niya na sumama sa alipin ni Abraham at sa mga lalakeng kasama niya.
Bago umalis si Rebeca, pinagpala nila siya. Sinabi nila, <<Kapatid namin, nais namin na lalo pang dumami ang imga lahi na manggagaling sayo at alipinin nawa ng iyong mga lahi ang kanilang mga kaaway.>>
Pagkatapos, sumakay sina Rebeca at ang mga babaeng alipin sa mga kamelyo at sumama sila sa alipin ni Abraham. Kaya umalis ang alipin ni Abraham at si Rebeca sa lugar na iyan.
Sa panahong iyan, bumalik si Isaac mula sa Beer-Lahai-Roi, dahil nanirahan siya sa Negeb.
Isang gabi, pumunta si Isaac sa bukid upang mag-isip at nakita niyang may mga kamelyong dumarating.
At nakita ni Rebeca si Isaac. Kaya bumaba siya sa kamelyo.
At tinanong ni Rebeca ang alipin, <<Sino ang lalakeng iyan na naglalakad papunta sa atin?>> Sumagot ang alipin, <<Ang lalakeng iyan ay aking amo.>> Kaya tinakpan ni Rebeca ang kanyang mukha ng balabal niya.
Pagkatapos, sinabi ng alipin kay Isaac ang tungkol sa lahat ng kanyang ginawa.
Isinama ni Isaac si Rebeca sa tolda ng kanyang ina at naging asawa niya. Mahal na mahal ni Isaac si Rebeca. Kaya dahil sa kanya, naaliw si Isaac sa pagluluksa sa pagkamatay ng kanyang ina.
Muling nag-asawa si Abraham ng babae na ang pangalan ay Ketura.
Ipinanganak ni Ketura ang mga nila na sina Zimran, Joksan, Medan, Midian, Isbak, at Suah.
Si Joksan ang ama ni Saba at si Dedan. Ang mga lahi ni Dedan ay ang mga Asureo, mga Letuseo, at mga Leumeo.
Si Midian, may mga anak siya na sina Efa, Efer, Hanoc, Abida, at si Eldaa. Ang lahat ng iyan ay lahi nina Abraham at si Ketura.
Ipinamana ni Abraham kay Isaac ang lahat ng ari-arian niya.
Ngunit bago mamatay si Abraham, binigyan niya ng regalo ang iba niyang mga anak sa iba niyang mga asawa at pinapunta niya sila sa lupaing bandang silangan upang malayo sila kay Isaac.
Nabuhay si Abraham ng 175 na taon.
Namatay sa katandaan si Abraham at kasama na niya ang kaluluwa ng mga magulang niya.
Inilibing nina Isaac at si Ismael ang kanilang ama na si Abraham sa kwebang nasa lugar ng Macpela na malapit sa Mamre. Ang kwebang iyan ay nasa dating bukid ni Efron na anak ni Zohar na Heteo.
Binili ni Abraham ang bukid na iyan sa mga Heteo. Kaya inilibing siya ng mga anak niya sa kweba kung saan niya iniling ang asawa niya na si Sara.
Pagkamatay ni Abraham, pinagpala ng Diyos ang anak niya na si Isaac na nanirahan malapit sa Beer-Lahai-Roi.
Ito ang mga lahi ni Ismael na anak ni Abraham kay Hagar na alipin ni Sara na taga Egipto.
Ito ang pangalan ng mga anak ni Ismael: ang panganay ay si Nebayot ang sumunod ay sina Kedar, Abdeel, Mibsam,
Mishma, Duma, Massa,
Hadad, Tema, Jetur, Nafis, at Kedema.
Sil ang labingdalawang anak ni Ismael na naging pinuno ng labingdalawang lahi. Ang mga pangalan nila ang siyang ipinangalan sa mga lugar na tinitirhan nila.
Nabuhay si Ismael ng 137 na taon. Namatay siya at kasama na niya ang kaluluwa ng mga magulang niya.
Nanirahan ang mga lahi ni Ismael sa maraming lugar na nasa gitna ng Havilah at Shur malapit sa silangan na hangganan ng Egipto patungo sa Asiria. Palaging nagkakagalit ang mga lahi ni Ismael at mga kamag-anak nila.
Ito ang mga lahi ni Isaac na anak ni Abraham.
Nang apatnapong taon na si Isaac, napangasawa niya si Rebeca na anak ni Bethuel na Amoreong taga Padan Aram. Si Rebeca ay may kapatid na si Laban na Amoreo din.
Dahil baog si Rebeca, nanalangin sa Diyos si Isaac para sa kanyang asawa. Pinakinggan ng Diyos ang panalangin niya. Kaya nabuntis si Rebeca.
Dalawang sanggol ang ipinagbubuntis ni Rebeca at habang nasa loob ng tiyan niya, nag-aaway sila. Kaya tinanong ni Rebeca ang Panginoon, << Bakit nag-aaway ang sanggol na nasa loob ng tiyan ko?>>
Sumagot ang Panginoon, kay Rebeca, << Mangagaling sa dalawang sanggol na nasa tiyan mo ang dalawang bansa. Dalawang grupo ng mga tao ang maglalaban. Ang isang grupo mas makapangyarihan kaysa sa isa. At ang panganay na anak ay maglilingkod sa nakababata niyang kapatid.
Nang manganak si Rebeca, kambal ang isinilang niyal.
Ang panganay, mapula at mabalbon. Kaya tinawag nila Isaac at Rebeca ang sanggol na iyan na Esau.
Nang isilang ni Rebeca ang pangalawa, hawak niya ang sakong ni Esau. Kaya pinangalanan nila siya ng Jacob. Noong isinilang ni Rebeca ang kambal, animnapong taon na si Isaac.
Nang malaki na ang kambal, si Esau ay naging mahusay na mangangaso at lagi siyang nasa bundok. Ngunit si Jacob ay tahimik lang at laging nasa tabi ng tolda.
Si Isaac, mahal niya si Esau dahil kinakain niya ang nahuhuli ni Esau. Ngunit si Rebeca, mahal niya si Jacob.
Isang araw, nagluluto si Jacob ng pagkain. Sa panahong iyan, umuwi si Esau mula sa bundokj kung saan siya nangangaso. Gutom na gutom siya.
Kaya sinabi ni Esau kay Jacob, << Bigyan mo ako ng mapulang niluluto mo dahil gutom na gutom na ako.>> (Dahil diyan, tinawag si Esau na <<Edom.>>)
Ngunit sinabi ni Jacob, <<Bibigyan kita ng pagkain kung ibibigay mo sa akin ang karapatan mo bilang panganay.>>
Sinabin Esau, << Sige, sapagkat aanhin ko ang karapatang iyan kung mamatay ako sa gutom.
Ngunit sinabi ni Jacob, << Mangako ka muna sa akin.>> Kaya nangako si Esau na ibibgay niya kay Jacob ang lahat ng karapatan bilang panganay.
Kaagad ibinigay ni Jacob kay Esau ang tinapay at sabaw at pagkatapos kumain at uminom ni Esau, kaagad siyang umalis. Dahil sa ginawa ni Esau, ginawa niyang walang kwenta ang karapatan niya bilang panganay.
Sa panahong iyan, may tag-gutom sa lugar kung saan naninirahan si Isaac katulad ng nangyari noong buhay pa si Abraham. Kaya pumunta si Isaac kay Abimelec na hari ng mga Filisteo sa Gerar.
Nagpakita ang Diyos kay Isaac at sinabi, <<Huwag kang pupunta sa Egipto, manirahan ka sa lugar na ituturo ko sa iyo.
Manirahan ka muna dito. Sasamahan kita at pagpapalain, dahil ibibigay ko sayo at sa mga lahi mo ang lahat ng lupaing ito. At tutuparin ko ang lahat ng ipinangako ko sa iyong ama na si Abraham.
Pararamihin ko ang mga lahi mo katulad ng dami . ng mga bituin sa langit at ibibigay ko sa mga lahi mo ang lahat ng lugar na ito. Pagpapalain ko sa pamamagitan ng lahi mo ang lahat ng bansa na nasa mundo.
Gagawin ko ang lahat ng iyan dahil sinunod ako ni Abraham. Sinunod niya ang mga utos ko at mga turo ko.>>
Kaya nanirahan si Isaac sa Gerar.
Tinanong ng mga lalake na naninirahan sa Gerar si Isaac tungkol kay Rebeca. Sumagot siya sa kanila, <<Kapatid ko si Rebeca.>> Inisip ni Isaac na baka patayin siya ng mga lalake upang mapangasawa nila si Rebeca dahil maganda siya. Kaya natakot siyang sabihin sa kanila na asawa niya si Rebeca.
Matagal ng naninirahan si Isaac sa Gerar, si Abimelec na hari ng mga Filisteo, dumungaw siya sa bintana at nakita niya si Isaac na humalik kay Rebeca.
Pagkatapos, tinawag ni Abimelec si Isaac at sinabi sa kanya, <<Asawa mo pala si Rebeca! Bakit mo sinabi na kapatid mo siya?>> Sumagot si Isaac kay Abimelec, <<Natakot akong baka patayin ako dahil kay Rebeca.>>
Sinabi ni Abimelec, <<Bakit ganyan ang ginawa mo sa amin? Baka sipingan ng isa sa mga lalake ang asawa mo, ikaw na ang dahilan ng pagkakasala namin.>>
Kaya binalaan ni Abimelec ang lahat ng mga tao, <<Sinuman ang gagawa ng masama kay Isaac at sa kanyang asawa ay papatayin.>>
Nagsaka si Isaac at sa taong iyon, nag-ani siya ng sobrang dami dahil talagang pinagpala siya ng Diyos.
Naging mayaman si Isaac at parami ng parami ang ari-arian niya hanggang sa talagang napakayaman niya.
KInainggitan ng mga Filisteo si Isaac dahil sobrang dami ng tupa niya, kambing, baka, at alipin.
Kaya tinabunan ng mga Filisteo ang lahat ng pinag-iigiban na hinukay ng mga alipin ni Abraham noong nabubuhay pa siya.
Sinabi ni Abimelec kay Isaac, <<Umalis ka dito dahil talagang makapangyarihan ka pa sa amin.>>
Kaya umalis si Isaac sa lugar na iyan at pumunta sa Lambak ng Gerar at doon siya nanirahan.
Habang buhay si Abraham, naghukay ang mga alipin niya ng maraming pinag-iigiban sa lugar na iyan. Ngunit pagkamatay ni Abraham, tinabunan ng mga Filisteo ang mga pinag-iigiban na iyan. Kaya hinukay muli ni Isaac ang mga pinag-iigiban na iyan. At tinawag niya ang bawat pinag-iigiban sa pangalan na ipinangalan ng kanyang ama na si Abraham.
Isang araw, naghukay ang mga alipin ni Isaac ng ibang pinag-iigiban sa lambak. Mayroong tubig sa pinag-iigiban na iyan.
Ngunit ang mga nagpapastol ng mga hayop at ang mga alipin ni Isaac ay nag-away dahil sa pinag-iigibang iyan. Sinabi nila sa mga alipin ni Isaac, <<Sa amin ang pinag-iigibang ito.>> Kaya tinawag ni Isaac ang pinag-iigibang iyan ng Esek dahil nag-away-away sila doon.
Pagkatapos, naghukay ang mga alipin ni Isaac ng ibang pinag-iigiban. Ngunit nag-away-away din sina Isaac at ang mga taong naninirahan sa Gerar tungkol sa pinag-iigibang iyan. Kaya tinawag ni Isaac ang pinagiigibang iyan ng Sitna.
Pagkatapos, pumunta si Isaac sa ibang lugar at naghukay ang mga alipin niya ng ibang pinag-iigiban. Wala ng nagalit sa kanila. Kaya tinawag ni Isaac ang pinag-iigibang iyan ng Rehobot. Sinabi niya, << Binigyan kami ng Diyos ng sapat na lupa ngayon at magiging mayaman kami sa lugar na ito.>>
Umalis si Isaac mula sa lugar na iyan patungo sa Beer-seba.
Sa gabing iyan, nagpakita ang Diyos kay Isaac at sinabi, <<Ako ang Diyos ng iyong ama na si Abraham. Huwag kang matakot dahil kasama mo ako. Pagpapalain kita at pararamihin ko ang iyong mga lahi dahi kay Abraham na lingkod ko.>>
Kaya gumawa ng pinaghahandugan si Isaac at sumamba siya sa Diyos sa lugar na iyan. Itinayo rin niya doon ang tolda la at naghukay ng pinag-iigiban ang mga alipin niya.
Sa panahong iyan, pumunta si Abimelec kay Isaac mula sa Gerar upang kausapin siya. Isinama niya sina Ahuzat na tagapagpayo niya at si Picol na kapitan ng mga sundalo niya.
Tinanong ni Isaac si Abimelec, <<Bakit ka pumunta rito? Hindi ba't galit ka sa akin at pinaalis mo ako sa lugar mo.>>
Sumagot si Abimelec kay Isaac, <<Malinaw na ngayon sa amin na sinasamahan ka ng iyong Diyos. Kaya nais namin na magkasundo tayo. Mangako ka ngayon
na hindi ka gagawa ng masama sa amin dahil hindi kami gumawa ng masama sayo. At ng pinaalis ka namin, umalis ka ng payapa. Ngayon pagpapalain ka ng Diyos.>>
Kaya naghanda ng pagdiriwang si Isaac para sa kanila at kumain sila at uminom.
Kinabukasan ng umaga, nagkasundo silang dalawa. Pagkatapos, payapa silang bumalik sa Gerar.
Sa araw ding iyon, sinabi kay Isaac ng mga alipin niya, <<Nakakita kami ng tubig.>>
Kaya tinawag ni Isaac ang pinag-iigibang iyan ng Siba. Kaya hanggang ngayon Beer-seba ang tawag ng mga tao sa bayang iyan.
Nag 40 taon na si Esau napangasawa niya ang dalawang babae na mga Heteo na sina Judit na anak na babae ni Beeri at si Basemat na anak na babae ni Elon.
At ang dalawang babaeng iyan, psinaktan niya ang damdamin nina Isaac at Rebeca.
Nang matanda na si Isaac, malabo na ang kanyang paningin hanggang sa hindi na siya makakita. Isang araw, tinawag niya ang panganay na anak na si Esau. Sinabi niya, <<Aking anak>> Sumagot si Esau, <<Narito po ako ama.>>
Sinabi ni Isaac, <<Matanda na ako at malapit ng akong mamatay.
Kaya kunin mo ang iyong pana at paslo. At pumunta ka sa bukid upang mangaso para sa akin.
At ipagluto mo ako ng masarap na pagkain na gusto ko at dalhin mo sa akin upang makakain ako. Pagkatapos, pagpapalain kita bago ako mamatay.>>
Ngnit narinig ni Rebeca si Isaac na kinakausap niya ang anak niya na si Esau. Nang pumunta si Esau sa bukid upang mangaso,
sinabi ni Rebeca sa anak nila na si Jacob, <<Narinig ko ang iyong ama na kinakausap niya si Esau na iyong kuya.
Sinabi ng iyong ama kay Esau, <Mangaso ka at iluto mo para sa akin ang pagkain na gusto ko upang bago ako mamatay, pagpapalain kita sa harapan ng Diyos.
Pagkatapos, sinabi ni Rebeca kay Jacob, <<Aking anak, gawin mo itong sasabihin ko sayo.
Pumunta ka sa mga alaga natin at kumuha ka ng dalawang magagandang biserong kambing at dalhin mo sa akin dahil magluluto ako ng pagkaing gustong gusto ng iyong ama.
Dalhin mo ang pagkaing iyan sa iyong ama upang makakain siya. Sa ganoon, bago siya mamatay, pagpapalain kanya.>>
Sinabi ni Jacob sa kanyang ina na si Rebeca, <<Ngunit mabalahibo ang katawan ni Esau, ngunit ako, wala akong ganoong balahibo.
Kung hahawakan ako ng aking ama, alam niyang nilinlang ko siya. At hindi niya ako pagpapalain kundi isusumpa niya ako dahil nilinlang ko siya.>>
Ngunit sinabi ni Rebeca kay Jacob,<<Aking anak, kung isusumpa ka ng iyong ama, ako na ang bahala. Kaya sundin mo ako ngayon. Pumunta ka sa bukid at dalhin mo sa akin ang dalawang biserong kambing.>>
Kaya pumunta si Jacob sa mga alaga nila at kumuha siya ng dalawang biserong kambing at dinala sa kanyang ina. At nagluto siya ng masarap na pagkain para kay Isaac na gustong-gusto niya.
Pagkatapos, dinala ni Rebeca ang pinakamagandang damit ni Esau na nasa bahay nila at isinout niya kay Jacob.
Ibinalot rin ni Rebeca sa kamay at leeg ni Jacob ang balat ng dalawang kambing.
Pagkatapos, ibinigay niya kay Jacob ang niluto niyang masarap na pagkain at tinapay.
Kaya pumunta si Jacob kay Isaac na ama niya at sinabi, <<Ama!>>> Sumagot ang ama niya, <<Narito ako anak ko. Sino ka sa anak ko?>>
Sumagot si Jacob sa kanyang ama, <<Ako si Esau na iyong panganay. Sinunod ko ang sinabi mo sa akin. Maupo ka upang kainin ang pagkaing ito na niluto ko upang pagpalain mo na ako.>>
Ngunit tinanong ni Isaac ang anak niya, <<Aking anak, bakit kaagad kang nakahuli?>> Sumagot si Jacob, <<Tinulungan ako ng Panginoon na iyong Diyos.>>
Sinabi ni Isaac kay Jacob, <<Aking anak, lumapit ka sa akin dahil hahawakan kita upang malaman kung ikaw nga si Esau.>>
Lumapit si Jacob sa kanyang ama at hinawakan ng ama niya ang kanyang kamay at sinabi, <<Ang boses mo ay parang boses ni Jacob. Ngunit mabalahibo ang iyong kamay katulad ng kamay ni Esau.>>
Kaya hindi alam ni Isaac kung sino yan dahil binalot ng balat ng kambing ang kamay ni Jacob at naging mabalahibo katulad ng kamay ni Esau. Kaya pinagpala niya si Jacob.
Ngunit tinanong ni Isaac si Jacob, <<Talagang ikaw ba ang anak ko na si Esau?>> Sumagot si Jacob, <<Opo ama.>>
Sinabi ni Isaac, <<Aking anak, ikuha mo ako ng pagkain dahil kakain muna ako. Pagkatapos pagpapalain kita.>> Kaya kumuha ng pagkain si Jacob at ibinigay niya sa kanyang ama. At kinain ng kanyang ama ang pagkaing iyan. Nagdala rin ng alak si Jacob at ininom ng kanyang ama ang alak na iyan.
Sinabi ni Isaac kay Jacob, <<Aking anak, lumapit ka sa akin at halikan mo ako.>>
Kaya lumapit si Jacob sa kanyang ama at hinalikan niya. Pagkatapos maamoy ni Isaac ang mga damit ni Esau, pinagpala niya si Jacob. Sinabi niya, <<Ang amoy ng aking anak ay katulad ng bukid na pinagpala ng Panginoon.
Bigyan ka nawa ng Diyos ng hamog at bigyan ka nawa niya ng magandang lupa. At marami nawa ang ani mo at ganoon din ang alak.
Maglingkod nawa sayo ang mga bansa at magpatirapa nawa sayo ang maraming tao. Magiging amo ka ng mga kapatid mo at magpapatirapa sila sayo. Sumpain nawa ng Diyos ang mga taong susumpa sayo at pagpalain nawa ang mga taong magpapala sayo.>>
Pagkatapos pinagpala ni Isaac si Jacob, iniwan ni Jacob ang kanyang ama. Nang pagkaalis na niya, dumating na si Esau na galing sa pangangaso.
At nagluto siya ng masarap na pagkain at dinala niya iyan sa kanyang ama. Sinabi niya sa kanyang ama, <<Ama, umupo ka at kumain ka ng pagkaing niluto ko para sayo upang pagpalain mo ako.>>
Tinanong ni Isaac si Esau, <<Sino ka?>> Sumagot si Esau, <<Ako si Esau ang panganay mong anak.>>
Pagkatapos, nagsimulang nanginig ang katawan ni Isaac. At sinabi niya kay Esau, <<Sino ang unang nangaso at nagdala sa sakin ng pagkain na kinain ko bago ka dumating. Pinagpala ko siya at siguradong pinagpala ng Diyos ang taong iyon!>>
Nang marinig ni Esau iyan, umiyak siya ng malakas at sinabi niya sa kanyang ama, <<Ama, pagpalain mo rin ako!>>
Ngunit sinabi ni Isaac kay Esau, <<Nilinlang ako ng iyong kapatid! Kinuha niya ang pagpapalang ibibigay ko sana sa iyo.>>
Pagkatapos, sinabi ni Esau, <<Pangalawang beses na niya akong niloko. Kaya pala Jacob ang pangalan niya! KInuha niya ang karapatan ko bilang panganay at kinuha pa niya ang pagpapalang ibibigay mo sana ngayon sa akin!>> Pagkatapos, tinanong ni Esau si Isaac, <<Ama hindi mo na ba ako pagpapalain?>>
Sumagot si Isaac kay Esau, <<Sinabi ko na magiging amo mo si Jacob at magiging mga alipin ni Jacob ang lahat ng mga kamag-anak niya. At sinabi ko na pagpapalain ng Diyos si Jacob sa pamamagitan ng maraming ani at maraming alak. Anak ko, wala na akong maibibigay sa iyo.>>
Ngunit sinabi ni Esau sa kanyang ama,<<Aking ama, siya lang ba ang iyong pagpapalain? Aking ama, pagpalain mo rin ako!>> Pagkatapos, umiyak muli si Esau.
Kaya sinabi ni Isaac sa kanya, <<Manirahan ka malayo sa pinakamagandang lupain lupain. Walang hamog sa lugar mo.
Mabubuhay ka sa pamamagitan ng iyong tabak. At maglilingkod ka sa iyong kapatid. Ngunit kung kakalabanin mo siya maaalis ka sa kanyang pananakop.>>
Ngayon, kinapootan ni Esau si Jacob dahil pinagpala ni Isaac si Jacob. Inisip niyang, <<Pagkatapos kong magluksa para sa aking ama, papatayin ko ang aking kapatid na si Jacob.>>
Ngunit nalaman ni Rebeca na gustong patayin ni Esau si Jacob. Kaya tinawag niya si Jacob at sinabi sa kanya, <<Nagpaplano ang kapatid mong si Esau na patayin ka upang makaganti sayo.
Kaya gawin mo ang sasabihin ko, bilisan mong pumunta sa kapatid ko na si Laban na nasa Haran. Dahil hindi ko kayang makita na baka sa isang araw magkamatayan kayong dalawa.
Manirahan ka doon kasama niya hanggang sa mawala ang galit ng kuya mo sayo,
at kalilimutan ng kuya mo ang ginawa mo sa kanya. Kaya kung hindi na galit sayo si Esau, magsusugo nalang ako na magsusundo sayo doon.>>
Ngayon, sinabi ni Rebeca kay Isaac, <<Masama ang loob ko sa mga babaeng Heteo na asawa ni Esau. Kung mapapangasawa rin ni Jacob ang mga babaeng Heteo, mabuti pang mamatay na ako.>>
Kaya tinawag at pinagpala ni Isaac si Jacob at pinagbilinan na, <<Huwag kang mag-aasawa ng babaeng Cananea.
Pumunta ka sa Padan Aram sa bahay ni Bethuel na ama ng iyong ina. Magiging asawa mo ang isa sa mga anak ng iyong tiyuhin na si Laban na kapatid ng iyong ina.
Sana pagpalain ka ng Diyos na Makapangyarihan at sana paramihin niya ang lahi mo upang maging maraming bansa.
Sana pagpalin ka ng Diyos at ganoon din ang mga lahi mo katulad ng pagpapala niya kay Abraham upang mapa sayo ang lugar na ito na nakinaroroonan mo, na ibinigay ng Diyos kay Abraham.
Pinapunta ni Isaac si Jacob kay Laban na naninirahan sa Padan Aram. Si Laban ang kapatid ni Rebeca at si Bethuel ang kanilang ama na Arameo. Si Rebeca ang nanay nila Jacob at Esau.
Ngayon, nalaman ni Esau na pinagpala ni Isaac si Jacob at pinapunta sa Padan Aram upang mag-asawa ng babaeng taga doon. Alam din niya na ipinagbilin ni Isaac kay Jacob na huwag siyang mag-asawa ng babaeng Cananea.
At nalaman ni Esau na susundin ni Jacob ang ama at ina nila at pumunta siya sa Padan Aram.
Nalaman ni Esau na ayaw ng kanilang ama na mag-asawa sila ng mga babaeng Cananea.
Kaya pumunta siya sa anak ni Abraham na si Esmael at napangasawa niya si Mahalat. Si Mahalat na kapatid na babae ni Nebayot na anak ni Ismael. Bago napangasawa ni Esau si Mahalat, nakapangasawa pa siyang dalawa.
Umalis si Jacob sa Beer-seba at pumunta siya sa patungo sa Haran.
Pagdating niya sa isang lugar, doon na siya nagpalipas ng gabi dahil lumubog na ang araw. Nahiga siya at ipinatong ang ulo niya sa batu hanggang sa siyay nakatulog.
Nanaginip si Jacob ng hagdan na nakatayo sa lupa at ang dulo niya hanggang sa langit. Nakita ni Jacob ang mga anghel ng Diyos na umaakyat at bumababa.
At nakita ni Jacob ang Panginoon na nakatayo sa itaas ng hagdan at sinabi sa kanya, <<Ako ang Panginoon na Diyos ng iyong ama na si Abraham at Isaac. Ibibigay ko sayo at sa mga lahi mo ang lugar na hinigaan mu.
Ang bilang ng mga lahi mo ay magiging katulad ng alabok sa mundo. Mangalat sila sa kanluran, sa silangan, sa hilaga, at sa timog. At pagpapalain ko sa pamamagitang mo at sa pamamagitan ng lahi mo ang lahat ng tao sa mundo.
Palagi kitang sasamahan at babantayan saan ka man pumunta. At ibabalik kitang muli sa lugar na ito. Hindi kita iiwan hanggang hindi ko nagawa ang ipinangako ko sayo.
Pagkatapos, gumising si Jacob at iniisip niya, <<Talagang nandito ang Diyos, ngunit hindi ko alam.>>
Natakot si Jacob at sinabi, <<Nakapangingilabot ang lugar na ito! Ito ang bahay ng Diyos at ito pintuan ng langit.>>
Maagang gumising si Jacob upang itayo ang bato na ginawa niyang unan bilang alaala at binuhusan niya ng langis iyan.
Tinawag ni Jacob ang lugar na iyan na Bethel. Ngunit noong una, <<Luz>> ang tawag ng mga tao sa bayang iyan.
Nangako si Jacob, <<Kung sasamahan at babantayan ako ng Diyos sa paglalakbay ko at bibigyan niya ako ng pagkain at damit,
At makakabalik ako ng payapa sa bahay ng aking ama, siya ang Panginoon na kikilalanin kong Diyos ko.
At ang batong itinayo ko bilang alaala ang siyang magiging bahay ng Diyos. At ibibigay ko sayo ang ikasampong bahagi sa lahat ng ibinigay mo sa akin.>>
Ipinagpatuloy pa ni Jacob ang paglalakbay niya at nakarating siya sa lugar ng mga tao sa silangan.
At may nakita siyang pinag-iigiban na nasa bukid at nakahiga doon ang tatlong grupo ng mga tupa malapit sa pinag-iigibang iyan dahil doon pinaiinom ang mga tupa nila. Ang pinag-iigibang iyan ay nakatakip ng malaking bato.
Kung dadalhin ng mga pastol ang mga tupa nila sa pinag-iigiban, inaalis nila ang takip na iyan at pinaiinom ang mga tupa nila. Pagkatapos, muli nilang itakip ang bato sa pinag-iigiban.
Tinanong ni Jacob ang mga pastol, <<Mga kaibigan, saan kayo nakatira?>> Sumagot sila, <<Taga Haran kami.>>
Nagtanong muli si Jacob, <<Kilala ba ninyo si Laban na apo ni Nahor?>> Sumagot sila, <<Oo, kilala namin siya.>>
Sinabi ni Jacob, <<Malakas pa ba siya?>> Sumagot sila, <<Oo, malakas pa siya. Pumupunta dito si Raquel na anak na babae ni Laban kasama ang mga tupa nila.>>
Sinabi ni Jacob, <<Maaga pa, hindi pa oras ng pagtitipon ng mga tupa. Painumin ninyo sila at pastulan.>>
Ngunit sinabi ng mga pastol,<<Hindi namin maaaring paiinumin ang mga tupa namin hanggang wala ang lahat. Kung nandiyan na sila, doon pa namin aalisin ang batong nakatakip sa pinag-iigiban at doon namin sila paiinumin.
Habang kinakausap ni Jacob ang mga pastol, paparating na si Raquel sa pinag-iigiban kasama ang mga tupa ng kanyang ama, dahil siya ang nagpapastol sa mga tupa nila.
Nang makita ni Jacob si Raquel na anak ng kapatid ng nanay niya na si Laban at ang mga tupa ni Laban, pumunta si Jacob sa pinag-iigibang at inalis niya ang nakatakip upang painumin ang mga tupa.
Hinagkan ni Jacob si Raquel at napaiyak siya sa tuwa niya.
Sinabi ni Jacob kay Raquel na pamangkin siya ni Laban at anak siya ni Rebeca. Kaya patakbong umuwi si Raquel at sinabi sa kanyang ama ang tungkol kay Jacob.
Nang marinig ni Laban na nasa pinag-iigiban si Jacob na anak ng kanyang kapatid, tumakbo siya upang salubungin si Jacob. Pagkatapos, niyakap at hinagkan ni Laban si Jacob at isinama sa kanyang bahay. Sinabi ni Jacob kay Laban ang lahat ng tungkol sa pamilya nila.
Sinabi ni Laban kay Jacob, <<Talagang iisa ang ating pusod.>> Nanirahan si Jacob kina Laban ng isang buwan.
Sinabi ni Laban kay Jacob, <<Hindi mabuti na magtrabaho ka sa akin ng walang bayad dahil pamangkin kita. Sabihin mo sa akin kung ano ang gusto mong bayad?>>
May dalawang anak na babae si Laban, ang pangalan ng ate ay Lea at ang pangalan ng nakababata ay Raquel.
Mapungay ang mata ni Lea ngunit maganda si Raquel at kaakit-akit.
Minahal ni Jacob si Raquel. Kaya sinabi niya kay Laban, <<Kung pahihintulutan mong maging asawa ko si Raquel na anak mo, magsusuyo ako sayo ng pitong taon.>>
Sinabi ni Laban, <<Mabuting ikaw ang maging asawa ni Raquel, huwag lang sana ang ibang lalake. Manirahan ka dito kasama namin.>>
Kaya nagsuyo si Jacob ng pitong taon kay Laban para kay Raquel. Ngunit ang pitong taong iyan ay iilang araw lamang para sa kanya dahil talagang mahal na mahal niya si Raquel.
Sinabi ni Jacob kay Laban, <<Ibigay mona saakin ngayon si Raquel dahil natapos ko na ang pitong taong panunuyo ko sayo at gusto ko na siyang mapangasawa.>>
Kaya tinipon ni Laban ang mga tao roon at naghanda siya.
Sa gabing iyon, dinala ni Laban kay Jacob ang anak niya na si Lea at sinipingan siya ni Jacob.
Ibinigay ni Laban kay Lea si Zilpa na alipin niyang babae upang maging alipin niya.
Kinaumagahan, nalaman ni Jacob na si Lea pala yong sinipingan niya. Kaya sinabi niya kay Laban, <<Masama ang ginawa mo sa akin? Naglingkod ako sayo upang maging asawa si Raquel, ngunit bakit niloko mo ako?>>
Sinabi ni Laban kay Jacob, <<Hindi ganyan ang nakaugalian dito. Hindi pinapahintulutan na maunang mag-asawa ang nakababata kaysa nakatatanda.
Hayaan mong lumipas ang linggong ito at pahihintulutan kita na maging asawa rin ang nakababata niyang kapatid. Pero kailangan mong maglingkod sa akin ng pito pang taon.>>
Pumayag si Jacob sa sinabi ni Laban. Pagkatapos ng isang linggong kasal nila, ibinigay ni Laban kay Jacob si Raquel upang mapangasawa niya.
Ibinigay din ni Laban kay Raquel ang alipin niyang babae na si Bilha upang maging alipin niya.
Pagkatapos, sinipingan ni Jacob si Raquel. Minahal niya si Raquel ng higit pa kaysa kay Lea at nagsuyo siya ng pito pang taon para kay Laban.
Alam ng Panginoon na hindi minahal ni Jacob si Lea. Kaya binuksan ng Panginoon ang bahay bata ni Lea, ngunit si Raquel ay baog.
Nabuntis si Lea at nanganak ng lalake. Tinawag niya ang batang iyan na Ruben. Sinabi niya, <<Alam ng Panginoon na malungkot ako. Siguradong mamahalin ako ng aking asawa ngayon.>>
Nabuntis ulit si Lea at nanganak siya ng lalake. Sinabi niya, <<Narinig ng Panginoon na hindi ako minahal ni Jacob. Kaya muli niya akong binigyan ng anak na lalake.>> Simeon ang ipinangalan ni Lea sa anak niya.
Nabuntis ulit si Lea at nanganak na naman ng lalake. Sinabi niya, <<Siguradong mapapalapit na ngayon sa aking ang loob ng aking asawa dahil ipinanganak ko ang tatlong anak niyang lalake.>> Kaya ang pangatlong anak niya ay pinangalanan niyang Levi.
Nabuntis ulit si Lea at nanganak ng lalake. Sinabi niya, <<Sinasamba ko ngayon ang Panginoon, Kaya tinawag niya ang batang iyan na Juda at hindi na nanganak si Lea.
Wala pang anak si Raquel kay Jacob. Kaya kinaiggitan ni Raquel si Lea. Isang araw, sinabi niya kay Jacob, <<Bigyan mo ako ng anak dahil Kung hindi, mamamatay ako!>>
Sobrang galit ni Jacob kay Raquel at sinabi niya, << Bakit ako ba ang Diyos na pumipigil sayo na hindi magkaanak?>>
Sinabi ni Raquel kay Jacob, <<IHeto ang alipin ko na si Bilha. Sipingan mo siya upang magkaanak siya para sa akin.>>
Kaya ibinigay ni Raquel ang alipin niya na si Bilha at sinipingan siya ni Jacob.
Nabuntis si Bilha at nagkaroon ng anak sa kanya si Jacob.
Sinabi ni Raquel, <<Mabuti ang paghatol sa akin ng Diyos, dahil tinugon niya ang dalangin ko at binigyan niya ako ng anak na lalaki.>> Kaya tinawag ni Raquel ang batang iyan na Dan.
Muling nagbuntis ang alipin ni Raquel na si Bilha. At isinilang ang pangalawang lalaki na anak niya kay Jacob.
Sinabi ni Raquel, <<Nilabanan ko ang aking kapatid at natalo ko siya.>> Kaya tinawag niya ang batang iyan na Neftali.
Ngayon, ng hindi na magkaanak si Lea, ibinigay niya kay Jacob ang alipin niya na si Zilpa upang upang maging asawa niya.
Nagkaanak si Zilpa kay Jacob ng lalaki.
At sinabi ni Lea, <<Swerte ako.>> Kaya tinawag niya ang batang iyan na Gad.
Nanganak muli ang alipin ni Lea na si Zilpa ng pangalawang lalaki na anak niya kay Jacob.
Sinabi ni Lea, <<Napakasaya ko ngayon! Sasabihin ng mga ato na masaya ako.>> Kaya tinawag ni Lea ang batang iyan na Aser.
Nang nag-aani ng trigo ang mga tao, pumunta si Ruben sa bukid at nakita niya ang halaman na mondragora. Kumuha siya ng bunga nito at iniuwi niya sa kanyang ina na si Lea. Sinabi ni Raquel kay Lea, <<Nakikiusap ako, bigyan mo ako ng mondragora na dinala ng iyong anak.>>
NGunit sinabi ni Lea kay Raquel, <<KInuha mo na nga sa akin ang asawa ko, kukunin mo pa ang mondragora ng anak ko?>> Ngunit sinabi ni Raquel kay Lea, << Kung ibibigay mo sa akin ang mondragora ng iyong anak, sipingan mo si Jacob ngayong gabi.>>
Sa gabing iyon, umuwi si Jacob mula sa bukid, pumunta si Lea sa kanya at sinabi kay Jacob, <<Kailangan mo akong sipingan ngayong gabi dahil ibinayad ko kay Raquel ang mondragorang dinala ng aking anak.>> Kaya sa gabing iyon, sinipingan ni Jacob si Lea.
Pinakinggan ng Diyos si Lea at nabuntis siyang muli. Nanganak siya ng ikalimang lalake na anak niya kay Jacob.
Sinabi ni Lea, <<Binigyan ako ng Diyos ng gantimpala dahil ibinigay ko ang aking alipin sa aking asawa.>> Kaya tinawag niya ang batang iyan na Isacar.
Muling nabuntis si Lea at nanganak ng ikaanim na lalake na anak niya kay Jacob.
Sinabi ni Lea, <<Binigyan ako ng Diyos ng napakagandang regalo. Siguradong igagalang ako ngayon ng aking asawa dahil ipinanganak ko ang anim na lalake na anak niya.>> Kaya tinawag ni Lea ang batang iyan na Zebulun.
Pagkatapos nanganak si Lea ng babae at tinawag niyang Dina.
Inaalala rin ng Diyos si Raquel at pinakinggan ang panalangin niya. Binuksan ng Dios ang bahay bata ni Raquel.
Nanganak si Raquel ng lalake at sinabi niya, <<Inalis ng Diyos ang aking kahihiyan.>>
Tinawag ni Raquel ang batang iyan na Jose. Sinabi niya, <<Bigyan pa sana ako ng Diyos ng isa pang anak na lalake.>>
Pagkatapos isilang ni Raquel si Jose, sinabi ni Jacob kay Laban, << Pahintulutan mo akong makabalik sa lupain kung saan naninirahan ang aking pamilya.
Pahintulutan mo akong dalhin ang mga asawa ko at mga anak ko dahil naglingkod ako sayo para sa kanila. At alam mo kung paano ako naglingkod sayo sa mahabang panahon.>>
Ngunit sinabi ni Laban kay Jacob, <<Kung kalooban mo, manirahan ka sa lugar na ito dahil nalaman ko sa panghuhula na pagpapalain ako ng Diyos dahil sayo.>>
Sinabi rin ni Laban, <<Sabihin mo kung ano ang ibabayad ko sayo at ibibigay ko.>>
Sinabi ni Jacob kay Laban, <<Alam mo kung paano ako naglingkod sayo at kung paano dumami ang mga alaga mo dahil sa pagaalaga ko.
Bago ako pumunta sa lugar na ito, iilan lang ang mga alaga mo. Ngunit marami na ngayon at pinagpala ka ng Panginoonmsaan man ako naroon. Ngunit kailan ako maaaring magtarbaho para sa aking pamilya.
Kaya tinanong ni Laban si Jacob, <<Ano ang dapat kong ibigay sayo?>> Sumagot si Jacob kay Laban, <<Huwag mo akong bayaran.Ipagpapatuloy ko ang pagaalaga sa mga hayop mo kung papayag ka sa sasabihin ko sayo.
Hayaan mong suriin ko ngayon ang lahat ng tupa mo. Ang lahat ng tupang may batik, ang lahat ng biserong tupa na itim, at lahat ng kambing na may batik ang siyang ibabayad mo sa akin.
Tignan mo ang mga alaga ko upang malalaman mo kung tapat ako o hindi. Kung may kambing ako na walang batik o tupang hindi itim, ibig sabihin ninakaw ko iyan.>>
Sinabi ni Laban kay Jacob, <<Mabuti, sang-ayon ako sa sinabi mo.>>
Sa araw na iyon. ibinukod ni Laban ang lahat ng lalakeng kambing na na may batik at ganoon din ang inahin, at lahat ng tupang itim. At sinabi sa mga anak niya na alagaan nila iyan.
Dinala ni Laban at ang mga anak niya ang mga hayop na iyan sa lugar na malayo kay Jacob. Umalis sila ng tatlong araw bago sila nakarating sa lugar na iyan. At inalagaan ni Jacob ang ibang mga hayop ni Laban.
Nagputol si Jacob ng mga sanga ng punong kahoy na alamo, sanga ng punong kahoy na almendra, at sanga ng mga kahoy na kastanyo. At inalis niya ang balat ng mga sangang iyan upang lumitaw ang mga puting guhit.
Pagkatapos, inllagay ni Jacob ang mga sangan iyan sa pinag-iinuman ng mga hayop. Kung pupuntang iinom doon ang mga hayop at kakasta, makikita nila ang mga sangang iyan.
Kung magkakasta na sila sa pinag iinuman at tatapat sila sa sangang iyan, manganganak sila ng biserong may batik.
Ibinubukod ni Jacob ang mga iyan. At habang nangangasta ang mga hayop, nakikita nila ang mga hayop na may batik at itim. Kaya ang naipapanganak nila ay may batik at ibinubukod niya ang sa kanya.
At kung magkakastahan na ang mga hayop na malakas, inilalagay ni Jacob ang mga sangang iyan sa mga pinag-iinuman nila.
Ngunit kung kakasta ang mahinang hayop, hindi inilalagay ni Jacob ang mga sangan iyan sa pinag-iinuman. Kaya ang biserong mga hayop na ipinanganay ng mahihinang hayop, kay Laban. At ang biserong hayop na ipinanganak ng malaks na hayop, kay Jacob.
Kaya naging napakayaman ni Jacob. Merong siyang maraming tupa, maraming kambing, maraming kamelyo, maraming asno, at maraming aliping babae at lalake.
Narinig ni Jacob ang mga anak ni Laban noong sinabi nilang, <<Kinuha ni Jacob ang lahat ng ari-arian ng ating ama kaya naging mayaman siya.>>
Nakita ni Jacob na hindi na maganda ang pakikisama sa kanya ni Laban.
Pagkatapos, sinabi ng Panginoon kay Jacob, <<Bumalik ka sa lupain ng iyong mga ninuno, doon sa lugar ng mga kamag-anak, at sasamahan kita.>>
Kaya ipinatawag ni Jacob sina Raquel at Lea na nasa pastulan ng mga hayop.
Sinabi ni Jacob sa kanila, <<Hindi na maganda ang pakikisama sa akin ng inyong ama. Ngunit sinasamahan ako ng Dios ng aking ama.
Alam ninyong nagsuyo ako ng buong lakas sa inyong ama.
Ngunit dinaya niya ako. Sampong beses na niyang paulit-ulit ang sahod ko. Ngunit hindi pinahintulutan ng Dios na pahirapan ako ng inyong ama.
Isang araw, sinabi ng inyong ama, <Ibabayad ko sayo ang lahat ng biserong may batik.> Kaya pagkatapos niyang sinabi iyan, nanganak ang lahat ng hayop na may batik. At nang sinabi niya, <Ang mga may guhit ang siyang sahod mo,> nanganak nga ng may guhit ang mga hayop.
Kaya inalis ng Dios sa inyong ama ang mga hayop na iyan at ibinigay niya sa akin.>>
<<Isang araw, ng kumakasta ang mga hayop, nanaginip ako na ang kumakasta sa mga babaeng kambing ay may batik na lalake.
Habang nanaginip ako, sinabi sa akin ng anghel ng Dios, <Jacob.> Sumagot ako, <Narito ako.>
Sinabi niya, <Tingnan mo itong mga lalaking kambing na may batik. Kumakasta sila sa mga babaeng kambing na may batik dahil nakita ko ang lahat ng ginagawa ni Laban sayo.
Ako ang Dios na nagpakita sayo sa Bethel. Nagbuhos ka ng langis ng olibu sa batong nakatayo doon sa Bethel. Sa panahong iyon nangako ka sa akin. Aalis ka ngayon sa lupaing ito at babalik ka sa lugar na iyong sinilangan.> >>
Sinabi nina Raqurl at si Lea kay Jacob, <<Pagkamatay ng aming ama, mabibigyan pa ba kami ng mana mula sa kanya?
Ituturing na niya kaming ibang tao. Ibinenta niya kami sayo dahil ang panunuyo mo sa kanya ang siyang pinambayad mu sa amin at pakinabang niya sayo ay naubos na niya.
Ang lahat ng ari-arian na inalis ng Dios sa aming ama, siguradong satin at sa ating mga anak. Kaya sundin mo ang sinabi sayo ng Dios.>>
Kaya naghandan si Jacob at isinakay niya sa kamelyo ang mga anak at mga asawa niya.
Umalis sina Jacob patungo sa kanyang ama na naninirahan sa Canaan. Dinala niya ang lahat ng hayop at ari-arian na naipon niya noong nasa Padan Aram siya.
Noong pinuntahan ni Laban ang mga tupa niya upang gupitan, ninakaw ni Raquel ang mga ribulto na dios ng kanyang ama.
Nilinlang ni Jacob si Laban na taga Aram dahil hindi niya ipinaalam kay Laban ang pag-alis niya.
Kaagad umalis sina Jacob at dinala niya ang lahat niyang ari-arian. Umalis sila at lumipat sa ilog Eufrates at nagtungo sila sa mga bundok sa Gilead.
Pagkalipas ng talong araw narinig ni Laban na umalis na sina Jacob.
Kaya tinawag ni Laban ang kanyang mga kamag-anak niya upang habulin sina Jacob. Pagkalipas ng pitong araw nahabol nila si Jacob sa mga bundok ng Gilead
Ngunit bago nahabol ni Laban si Jacob, nagsalita sa kanya ang Dios sa pamamagitan ng panaginip. Sinabi niya, <<Huwag kang magsasalita ng pagbabanta kay Jacob.>>
Noong naabutan ni Laban si Jacob nakatayo ang mga tolda ni Jacob sa mga bundok ng Gilead. Kaya itinayo din doon ni Laban at ang kanyang mga kamag-anak ang kanilang tolda.
Pagkatapos, sinabi ni Laban kay Jacob, <<Ano ang ginawa mo? Dinaya mo ako at kinuha mo ang mga anak kong babae katulad ng paghuli ng sundalo sa labanan!
Bakit palihim kang umalis at bakit umalis kayo ng hindi ko alam? Kung sinabi mo saakin na aalis kayo, inihatid ko sana kayo ng masaya at umawit sana tayo ng masayang awitin na may tambol at alpa.
Ngunit bakit hindi mo ako pinahintulutan na mahalikan at makapagpaalam sa mga apo ko at sa mga anak kong babae. Walang kuwenta ang ginawa mo.
Kaya kitang pahirapan. Ngunit kagabe nagsalita saakin ang Dios ng iyong ama. Sinabi niya na huwag akong magsasalita ng pagbabanta sayo.
Alam kong umalis ka , dahil gusto mong bumalik sayong pamilya. Pero bakit ninakaw mo ang aking mga ribultong dios?>>
Sinabi ni Jacob kay Laban,<<Natakot ako dahil inisip kong pipilitin mong kunin sa akin ang mga anak mong babae.
Ngunit kung makita mo sa sininuman sa amin ang mga ribultong dios mo, papatayin ko ang taong nagnakaw niyan! Habang nakikita tayo ng ating mga kamag-anak, maaari mong hanapin iyon at kung makita mo kunin mo.>> Ngunit hindi alam ni Jacob na si Raquel ang nagnakaw ng mga ribultong dios ng kanyang ama.
Kaya hinanap ni Laban ang kanyang mga ribultong dios sa tolda ni Jacob, sa tolda ni Lea, at sa tolda ng dalawang babaing alipin, ngunit hindi niya nakita. Nang umalis si Laban sa tolda ni Lea, pumasok siya sa tolda ni Raquel.
Kinuha ni Raquel ang mga ribultong dios at ipinasok niya sa lalagyan na sinasakay sa kamelyo at inupuan niya. Hinanap ni Laban ang mga ribultong dios niya sa tolda ni Raquel, ngunit hindi niya nakita.
Pagkatapos, sinabi ni Raquel, <<Ama huwag mo akong pagalitan , hindi ako makatayo dahil dinadatnan ako ngayon.>> Kaya hinanap ni laban ang mga ribultong dios ngunit hndi niya nakita.
Galit na galit si Jacob kay Laban. Sinabi niya, <<Ano ang nilabag kong kautusan? Gumawa ba ako ng masama sayo? Bakit mo ako hinabol na may galit?
Hinanap mo ang lahat sa akin ngunit wala kang nakita na pag-aari mo, kung may nakita ka sa akin, ipakita mo iyan sa harap ng ating mga kamag-anak. Hayaan mong kamag-anak natin ang humatol sa atin.
Kasama mo ako sa 20 taon. Sa panahong iyan, hindi nakunan ang iyong mga tupa at mga kambing. At hindi ko rin kinain ang mga tupa mong lalake.
Kung pinapatay ng mabangis na hayop ang isa sa mga hayop mo, hindi ko ipinapakita sayo sa halip isa sa mga hayop ko ang ibinibigay ko sayo. At kung ninanakaw ang mga hayop mo ng araw o gabi, ipinipilit mong ipabayad sa akin.
Ganito ang naging kalagayan ko. Pinagtiisan ko ang init ng araw at pinagtiisan ko rin ang lamig kung gabi hanggang sa hindi na ako makatulog.
Nangyari sa akin ang lahat ng iyan sa loob ng 20 taon na kasama kita. Nagsuyo ako sayo ng 14 na taon upang mapangasawa ko ang dalawa mong anak na babae. Pagkatapos, nagsuyo ako sayo ng 6 na taon upang magkaroon ako ng mga hayop. sampong beses mong pinalitan ang aking bayad.
Ngunit sinamahan ako ng Dios ni Abraham na ginagalang ng aking ama. Kung hindi ko kasama ang Dios, pinalayas mo sana akong walang dala. Ngunit nakita niya ang paghihirap at pagpapagal ko. Kaya, kagabi, pinagsabihan ka na niya.>>
Pagkatapos, sinabi ni Laban kay Jacob, <<Ang mga babaeng iyan ay aking mga anak, ang mga anak nila ay aking mga apo, at ang mga hayop na iyan ay akin rin. Ang lahat ng iyan ay akin. Pero ano ngayon ang magagawa ko?
Gumawa tayo ng kasunduan na magpapaalala sa atin sa kasunduan natin.>>
Kaya naghanap si Jacob ng isang malaking bato at itinayo bilang palatandaan.
Sinabi ni Jacob sa mga kamag-anak niya,<<Mag-ipon kayo ng mga bato.>> Kaya nag-ipon ang mga kamag-anak ni Jacob ng mga bato at itinumpok nila. Pagkatapos, kumain sina Jacob, Laban at ang mga kamag-anak nila sa tabi ng nakatumpok na bato.
Tinawag ni Laban iyan na Jegar-sahaduta. Ngunit tinawag naman ni Jacob iyan na Galeed.
Sinabi ni Laban kay Jacob, <<Ang mga batong nakatumpok ang siyang magpapaalala sa kasunduan natin.>> Kaya tinawag ng mga tao ang lugar na iyan na Galeed.>>
Tinawag din ng mga tao ang lugar na iyan ng,<<Mizpa>> Dahil sinabi ni Laban, <<Sa paghihiwalay natin, tignan nawa tayo ng Panginoon.
Kung gagawa ka ng masama sa mga anak kong babae o mag-asawa ka ng iba, kahit hindi ko nakikita, alalahanin mong tinitignan tayo ng Dios.>>
Sinabi rin ni Laban kay Jacob,<<Narito ang tambak ng bato at narito ang batong nakatayo sa gitna natin.
Ang mga iyan ang magpapaalala na hindi ako dapat lumipat upang pahirapan ka, at hindi karin dapat lumipat upang pahirapan ako.
Hatulan sana tayo ng Dios ni Abraham, Nahor, at mga ninuno nila.>> Kaya ipinangako ni Jacob kay Laban sa pangalan ng Diyos na iginagalang ni Isaac na gagawin niya ang lahat ng iyan.
Pagkatapos naghandog si Jacob ng hayop sa bundok na iyan. At niyaya niyang kumain sina Laban at ang mga kamag-anak nila. Pagkatapos nilang kumain natulog sila sa bundok dahil gabi na.
Kinaumagahan hinagkan ni Laban ang kanyang mga apo at mga anak niyang babae at pinagpala niya sila. Pagkatapos, umalis na silang umuwi.
Umalis sina Jacob sa lugar na iyan at sinalubong sila ng mga anghel ng Diyos.
Nang makita ni Jacob ang mga anghel, sinabi niya, <<Iyan ang mga sundalo ng Diyos!>> Kaya tinawag niya ang lugar na iyan na Mahanaim.
Nag-utos si Jacob ng mga taong maunang pumunta kay Esau na kapatid niya. Naninirahan si Esau sa lugar na ang pangalan ay Seir na nasa bansa ng Edom.
Sinabi ni Jacob sa mga taong inutusan niya, <<Sabihin ninyo kay Esau na amo ko, na kasama ko si Laban hanggang ngayon.
Meron akong mga baka, asno, tupa, kambing, mga lalake at babaeng alipin. Ipinauna ko ang mga iyan upang matuwa ka sa akin.>>
Nang bumalik ang mga taong inutusan ni Jacob, sinabi nila, <<Pumunta kami sa kapatid mo na si Esau. Pupunta siya ngayon dito upang makita ka. Kasama niya ang apat na raang lalake.>>
Natakot si Jacob at nagsimula siyang mag-alala. Kaya hinati niya ng dalawang grupo ang mga kasama niya at ganoon din ang mga tupa, baka, kambing at kamelyo.
Inisip ni Jacob, <<Kung lulusubin ni Esau ang isang grupo, maaaring tumakas ang isa pang grupo.>>
Nanalangin si Jacob, sinabi niya, <<Diyos ng aking ninuno na si Abraham at Isaac, ikaw ang Panginoon na nagsabi sa akin na babalik ako sa bansa ko at sa mga kamag-anak ko. At gagawa ka ng mabuti sa akin.
Hindi ako nararapat sa kabutihan at katapatan na ipinakita mo sa akin na iyong alipin. Noong tumawid ako sa Ilog Jordan, tungkod lang ang nasa akin. Ngunit ngayon, meron na akong dalawang grupo.
Iligtas mo sana ako sa kapatid ko na si Esau dahil natatakot ako na lusubin niya at ng mga asawa ko at ng mga anak nila.
Ngunit sinabi mo sa akin na siguradong gagawa ka ng mabuti sa akin. At pararamihin mo ang mga lahi ko katulad ng buhangin sa tabi ng dagat na hindi ko kayang bilangin.>>
Sa gabing iyon, nagpalipas siya doon. At pumili siya ng ilan sa mga hayop niya upang ibigay kay Esau na kapatid niya.
Pumili si Jacob ng dalawang daan na babaeng kambing, 20 na lalakeng kambing, dalawang daan na babaeng tupa, 20 na lalakeng tupa,
30 babae na kamelyo at ang mga bisero nila, 40 baka, sampong toro, 20 na babaeng asno, at sampong lalake na asno.
Sa bawat grupo ng mga hayop may mga alipin siyang nagbabatay. Sinabi niya sa kanila, <<Mauna kayo sa akin kasama ang bawat grupo ng mga hayop at bigyan ninyo ng pagitan ang bawat grupo.>>
Sinabi ni Jacob sa alipin sa unahan, <<Kung masasalubong ninyo ang kapatid ko na si Esau at tatanungin niya kayo ng ganito, <Kanino kayo alipin? Saan kayo pupunta? Sino ang nagmamay-ari ng lahat ng hayop na ito?>
Sabihin ninyo sa kanya, <Si Jacob na alipin mo ang siyang nagmamay-ari ng lahat ng hayop na ito. Ipinabibigay niya sayo iyan at nandiyan na siya sa hulihan.> >>
Sinabi rin ni Jacob sa ikalawang alipin, sa ikatlong alipin at sa lahat ng alipin, <<Kung makikita ninyo si Esau, dapat iisa lang ang sasabihin ninyo sa kanya.
Sabihin ninyo sa kanya, <<Si Jacob ang alipin mo, nandiyan na siya sa hulihan.>> Inisip ni Jacob, kung ipapadala niya ang mga regalong iyan, baka hindi na siya magalit sa kanya.
Kaya ipinadala ni Jacob ang lahat ng regalong iyan kay Esau, ngunit sa gabing iyan, napaiwan siya sa kanilang kampo.
Sa gabing iyan, gumising si Jacob at tumawid si siya sa ilog ng Jabok kasama niya ang dalawa niyang asawa, dalawang babae na alipin niya, at labing isang anak niya.
Nang makatawid na sila sa ilog, sinabi niya sa mga alipin niya na dalhin nila ang lahat ng ari-arian niya.
Kaya nag-iisa nalang si Jacob sa kanilang kampo. Pumunta sa kanya ang lalaki at nilabanan niya si Jacob hanggang sa sumikat na ang araw.
Naisip ng lalaking iyan na hindi niya matalo si Jacob. Habang naglalaban sila hinawakan niya balakang ni Jacob at nalinsad ang buto ng paa niya.
Sinabi ng lalakeng iyan kay Jacob, <<Pabayaan mong umalis na ako dahil sumisikat na ang araw.>> Ngunit sumagot si Jacob, <<Hindi ko hahayaang umalis ka hangga't hindi mo ako pinagpapala.>>
Tinanong ng lalake si Jacob, Ano ang pangalan mo?>> Sumagot si Jacob, <<Ako si Jacob.>>
Pagkatapos, sinabi ng lalakeng iyan kay Jacob, <<Hindi na Jacob ang pangalan mo ngayon kundi Israel na dahil nilabanan mo ang Diyos at ang mga tao at nanalo ka.>>
Sinabi ni Jacob sa lalakeng iyan, <<Sabihin mo sa akin ang iyong pangalan.>> Ngunit sinabi ng lalakeng iyan kay Jacob, <<Bakit mo gustong malaman ang pangalan ko?>> Pagkatapos, pinagpala ng lalakeng iyan si Jacob.
Kaya tinawag ni Jacob ang lugar na iyan na <<Peniel>> at sinabi niya, <<Nakita ko ang Diyos pero hindi ako namatay.>>
Nasisikatan na ng araw si Jacob habang paalis siya sa Peniel. Pero papilaypilay na lumalakad dahil napilayan ang balakang niya.
Kaya hindi kinakain ng mga Israelita ngayon ang kasukasuan na nasa balakang ng mga hayop dahil hinawakan ng lalake ang balakang ni Jacob na malapit sa kasukasuan niya.
Nang tumingin si Jacob, nakita niya sina Esau at ang 400 na lalake na lumalakad patungo sa kanya. Kaya hinati niya ang mga anak niya sa tatlong grupo kasama ni Lea, kasama ni Raquel, at kasama ng dalawang babae na alipin.
Ibinigay ni Jacob ang mga babaeng alipin at ang mga anak nila sa unang grupo at inilagay niya sina Lea at ang mga anak niya sa ikalawang grupo at inilagay sina Raquel at si Jose sa hulihan.
Nasa unahan si Jacob ng tatlong grupo. At habang lumalakad siya patungo kay Esau, pitong beses siyang nagpatirapa kay Esau.
Pero tumakbo si Esau patungo kay Jacob at niyakap niya, niyapos sa leeg at hinalikan niya. Pagkatapos, nag-iyakan silang dalawa.
Nang tumingin si Esau, nakita niya ang mga babae at mga bata. Tinanong niya si Jacob, <<Sino ang mga kasama mong iyan?>> Sumagot si Jacob, <<Sila ang mga anak ko na ibinigay sa akin ng Diyos.>>
Pagkatapos, lumapit kay Esau ang mga babaeng alipin at ang kanilang mga anak at nagpatirapa sila sa kanya.
Lumapit rin kay Esau sina Lea at ang kanyang mga anak at nagpatirapa sila sa kanya. Ganoon din ang ginawa nina Jose at Raquel.
Sinabi ni Esau kay Jacob, <<Ano ang ibig sabihin ng mga grupo ng mga hayop na nasalubong ko?>> Sumagot si Jacob, <<Amo, ibinibigay ko sayo ang mga hayop na iyan upang maging masaya ka sa akin.>>
Ngunit sinabi ni Esau, <<Nakababata kong kapatid, meron na akong sapat na ari-arian. Sayo nalang ang mga iyan.>>
Pero sinabi ni Jacob, <<Hindi! Kung masaya ka na sa akin, tanggapin mo iyang regalo ko sayo. Dahil ng makita ko ang mukha mo at nang tinanggap mo ako, parang nakita ko na ang mukha ng Diyos.
Kaya tanggapin mo ang regalo na dinala ko sayo dahil pinagpala ako ng Diyos at nasa akin na ang lahat ng kailangan ko.>> Pinilit na ibinigay ni Jacob kay Esau ang mga hayop hanggang sa tinanggap niya iyan.
Sinabi ni Esau,<< UMalis na tayo, sasama ako ngayon sa inyo.>>
Ngunit sinabi ni Jacob kay Esau, <<Amo, alam mong hindi pa malakas maglakad ang mga bata. At kailangan kong alagaan ang mga baka at tupang nagpapasuso. Kung kaagad ko silang palalakarin sa isang araw baka mamatay silang lahat.
Kaya mauna kana at susunod nalang ako sayo. Dahan-dahan akong lalakad katulad ng mga bata at mga hayop. Amo, magkita nalang tayo sa Seir.>>
Sinabi ni Esau, <<Hayaan mong iwan ko ang ilang mga lalake na kasama ko.>> Ngunit sinabi ni Jacob, <<Amo, kahit hindi na, ang mahalaga, masaya ka na sa akin.>>
Kaya sa araw ding iyon, nagsimulang bumalik si Esau sa Seir.
Ngunit pumunta si Jacob sa Sucot at gumawa siya ng bahay niya at gumawa siya ng mga silungan ng mga hayop niya. Kaya <<Sucot>> ang tawag ng mga tao sa lugar na iyan.
Umalis si Jacob sa Padan Aram at nakarating siya sa bayan ng Shekem na nasa Canaan. Nagkampo siya malapit sa bayan na iyan.
Binili ni Jacob ng 100 pirasong pilak sa mga anak ni Hamor ang lupa kung saan niya itinayo ang tolda niya. Si Hamor ang ama ni Shekem.
Gumawa si Jacob ng pinaghahandugan sa lugar na iyan at tinawag niya iyan ng El-Elohe-Israel.
Isang araw, si Dina na anak na babae ni Lea kay Jacob ay namasyal sa ilang mga babae na naninirahan sa Canaan.
Nakita ni Shekem si Dina. Pagkatapos, sinunggaban niya si Dina at sipingan. Si Shekem ay anak ng pinuno ng mga Hivita na si Hamor.
Nagustuhan ni Shekem si Dina na anak na babae ni Jacob at minahal niya. Kaya malambing siyang nakikiusap kay Dina.
Sinabi ni Shekem sa kanyang ama na si Hamor, <<Ama, kausapin mo ang ama ni Dina para sa akin dahil gusto kong maging asawa si Dina.>>
Narinig ni Jacob na sinipingan ni Shekem si Dina. Ngunit nasa bukid ang mga anak ni Jacob kasama ang mga hayop nila. Kaya hinintay niyang bumalik ang mga anak niya.
Pumunta kay Jacob si Hamor na ama ni Shekem upang kausapin siya.
Ngunit habang nasa bukid ang mga anak ni Jacob, narinig nila na sinipingan ni Shekem si Dina. Kaya kaagad silang umuwi. Sobrang galit nila kay Shekem dahil sa masamang ginawa niya kay Dina. Kaya inisip nilang gumawa si Shekem ng hindi dapat gawin.
Ngunit sinabi ni Hamor kay Jacob at sa mga anak niya, <<Mahal na mahal ng aking anak na si Shekem ang iyong anak. Nakikiusap akong maging asawa ng anak ko ang anak mo.
Pahintulutan mong maging asawa ng mga lalake namin ang mga anak mong babae. At pahihintulutan namin ang inyong mga lalake na maging asawa ng mga babae namin.
Maaari kayong manirahan sa lugar na ito kasama namin. Pumili kayo kung saang lugar ang gusto ninyong tirhan at maaari kayong bumili ng lupa na nasa lugar na ito. At dito na kayo magligosyo.>>
Pagkatapos, sinabi ni Shekem sa ama ni Dina at sa mga kapatid niyang lalake, <<Hayaan ninyong pasayahin ko kayo. Ibibigay ko sa inyo ang kahit anong gusto ninyo.
Sabihin ninyo sa akin kung ilan ang doteng gusto ninyo upang ibigay ko. Pahintulutan lang sana ninyo na mapangasawa ko si Dina.>>
Pero dahil sinira ni Shekem ang pagkababae ni Dina, niloko ng mga anak ni Jacob si Shekem at ang kanyang ama na si Hamor.
Sinabi nila, <<Hindi ka namin pahihintulutan na maging asawa mo ngayong ang aming kapatid dahil hindi ka pa tuli. Kung magiging asawa ka ng aming kapatid, mahihiya kami.
Ngunit kung tutuliin ang lahat ng lalake ninyo katulad namin, pahihintulutan ka naming maging asawa si Dina.
Pagkatapos, maaaring maging asawa ng mga babae namin ang mga lalake ninyo. At maaaring maging asawa ng mga lalake namin ang mga babae ninyo. Maninirahan kami sa lupa mo at magiging isa tayo.
Ngunit kung ayaw mong magpatuli, iiwan ka namin at dadalhin namin ang aming kapatid.>>
Pumayag ang mag-ama na si Hamor at si Shekem sa sinabi ng mga anak ni Jacob.
Kaagad na umalis si Shekem upang gawin iyan dahil mahal niya si Dina na anak ni Jacob. Iginagalang si Shekem ng mga taong naninirhana sa bayan na iyan ng igit pa kaysa sa paggalang nila sa ibang tao sa pamilya ni Hamor.
At pumunta sina Hamor at si Shekem sa pinto ng bayan upang kausapin ang mga lalake na naninirahan sa bayan na iyan
ng ganito, <<Gusto ng mga lalakeng ito na maging kaibigan natin sila. Hayaan ninyo silang manirahan dito at magligosyo. Malawak ang lupain natin. Maaari nating maging asawa ang mga babae nila. At maging asawa nila ang mga babae natin.
Ngunit sinabi nila kailangan nating magpatuli katulad nila, Pagkatapos, papayag na sila na manirahan sa lupain natin at magiging isa na tayo.>
Ang mga hayop at ari-arian nila, hindi ba magiging atin? Kaya dapat tayong pumayag sa sinasabi nila. Pagkatapos, maninirahan sila kasama natin.
Dahil sa sinabi ni Hamor ta Shekem, pumayag ang mga lalake na nasa pinto ng bayan. Kaya nagpatuli ang lahat ng lalake na nasa bayan na iyan.
Pagkalipas ng tatlong araw, masakit pa ang nararamdaman ng lahat ng lalake. Kaya ang ginawa ng dalawang anak ni Jacob na sina Simeon at si Levi na kapatid ni Dina, kinuha nila ang mga tabak nila at sinunggaban nila ang mga lalake na naninirahan sa byan na iyan at pinatay nila ang lahat ng walang kaalam-alam.
Pinatay rin nila sina Hamor at si Shekem sa pamamagitan ng tabak nila at kinuha nila si Dina sa bahay ni Shekem at umalis na sila.
Pagkatapos, pumunta ang ibang mga anak ni Jacob sa bayan na iyan at nakita nila ang mga bangkay. Kaya kinuha nila ang lahat ng ari-rian sa bayang iyan bilang pagganti sa pagsira ng pagkababae ng kapatid nila.
Kinuha nila ang mga tupa, kambing, baka, asno, at lahat ng bagay na nasa bayang at sa bukid.
Kinuha din nila ang lahat ng ari-arian na nasa mga bahay at dinala rin nila ang lahat ng mga anak nila.
Pagkatapos, sinabi ni Jacob kay Simeon at kay Levi, <<Sa ginawa ninyo binigyan ninyo ako ng kaguluhan dahil kasusuklaman ako ng mga Cananeo at mga Pezereo na naninirahan sa lupaing ito. Kakauti lang ang mga tauhan natin. Kung magkaisang lulusob sa atin ang mga Cananeo at mga Perezeo, malilipol tayo.>>
Ngunit sinabi nila Simeon at Levi kay Jacob, <<Hindi sana ginawa ni Shekem na babae lang na bayaran ang nakababatang kapatid namin.>>
Isang araw, sinabi ng Diyos kay Jacob, <<Pumunta ka sa Bethel at gumawa ka doon ng altar para sa akin. Ako ang Diyos na nagpakita sayo sa lugar na iyon noong tumakas ka sa iyong kapatid na si Esau.>>
Sinabi ni Jacob sa kanyang pamilya at sa lahat ng taong kasama niya, <<Itapon ninyo ang mga diosdiosan ninyo. Linisin ninyo ang inyong sarili at magbihis kayo ng malinis na damit.
Pagkatapos, umahon tayo sa Bethel at gagawa ako doon ng altar para sa Diyos na tumulong sa akin at kasama ko saan man ako pumunta.>>
Kaya ibinigay nila kay Jacob ang lahat ng diosdiosan at hikaw nila at inilibing ni Jacob ang mga iyan sa punong kahoy ng Oak na malapit sa Shekem.
Pagkatapos, umalis sina Jacob sa lugar na iyan. At ang matinding takot sa Diyos ay dumating sa mga taong naninirahan sa lugar na iyan at hindi na nila sinundan si Jacob.
Pagkatapos, pumunta sina Jacob at ang lahat ng taong kasama niya sa Luz na nasa Canaan. (Tinawag rin nila ang Luz na <<Bethel>>.)
Gumawa si Jacob ng altar sa Luz. At tinawag niya ang lugar na iyan na <<El-Bethel>> dahil noong tumakas siya sa kapatid niya na si Esau, nagpakita sa kanya ang Diyos sa lugar na iyan.
Sa panahong iyon, namatay si Debora na nag-aalaga kay Rebeca at inilibing ang bangkay niya sa punong kahoy ng Oak na nasa labas ng Bethel at ang lugar na iyan ay tinawag niyang <<Allon Bakut.>>
Pagkatapos bumalik ni Jacob mula sa Padan Aram, nagpakitang muli sa kanya ang Diyos at pinagpala niya si Jacob.
Sinabi ng Diyos sa kanya, <<Ang pangalan mo ay Jacob. Ngunit mula ngayon hindi ka na tatawaging Jacob kundi Israel na ang pangalan mo.>> Kaya Israel ang ipinangalan ng Diyos sa kanya.
At sinabi ng Diyos sa kanya, <<Ako ang Makapangyarihang Diyos. Magkakaroon ka ng maraming anak at magiging bansa ang mga lahi mo. At magiging mga hari ang mga lahi mo.
Ibibigay ko sayo at sa mga lahi mo ang lugar na ibinigay ko kay Abraham at kay Isaac.>>
Pagkatapos, iniwan siya ng Diyos sa lugar kung saan niya siya kinausap.
Nagtayo si Jacob ng bato bilang alaala na kinausap siya ng Diyos sa lugar na iyon at binuhusan niya ng alak at langis ang bato bilang palatandaan na sa Diyos lang iyan.
Tinawag ni Jacob na Bethel ang lugar na iyan kung saan siya kinausap ng Diyos.
Pagkatapos, umalis sina Israel sa Bethel. Nang malapit na sila sa Efrata, manganganak na si Raquel at nahirapan siya sa kanyang panganganak.
Nang nahihirapan siyang manganak, sinabi ng nagpapaanak sa kanya, <<Huwag kang matakot dahil may isa ka pang anak na lalake.>>
Habang naghihingalo si Raque, ipinangalan niya sa sanggol ang <<Ben-Oni.>> Pero ipinangalan naman ni Jacob sa kanya ang <<Benjamin.>>
Namatay si Raquel at inilibing siya sa tabi ng daan patunga sa Efrata na siyang Bethlehem ngayon.
Nagtayo si Jacob ng bato sa puntod ni Raquel. Hanggang ngayon nakatayo pa doon ang batong iyan.
Ipinagpatuloy ni Israel ang kanyang paglalakbay at itinayo niya ang kanyang tolda sa gilid ng tore ng Eder.
Habang naniniraha si Israel sa lugar na iyan, sinipingan ni Ruben si Bilha na alipin ng kanyang ama at nalaman ni Israel yan. Mayroon labingdalawang anak si Jacob.
Ang anak ni Jacob kay Lea ay si Ruben ang panganay niya, si Simeon, si Levi, si Juda, si Isacar, at si Zebulun.
Ang anak ni Jacob kay Raquel ay sina Jose at Benjamin.
Ang anak ni Jacob kay Bilha na alipin ni Raquel ay sina Dan at Neftali.
Ang anak ni Jacob kay Zilpa na alipin ni Lea ay sina Gad at Aser. Ang mga anak anak ni Jacob ay isinilang sa Padan Aram.
Pumunta si Jacob sa kanyang ama na si Isaac na nasa Mamre na malapit sa Kiriat-Arba na siyang Hebron kung saan nanirahan sina Abraham at si Isaac.
Nabuhay si Isaac ng 180 taon.
Namatay sa katandaan si Isaac at inilibing siya ng dalawang anak niya na si Esau at Jacob at nakasama na niya ang mga namatay na ninuno niya.
Ang kasunod na mga tao ay mga lahi ni Esau. (Tinawag din si Esau ng Edom.)
Nag-asawa si Esau ng mga babae na taga Canaan. Napangasawa niya si Ada na anak na babae ni Elon na Heteo. At napangasawa din ni Esau si Oholibama na anak na babae ni Ana at apo na babae ni Zibeon na Hivita.
At napangasawa din ni Esau si Basemat na anak na babae ni Ismael at kapatid ni Nebayot.
Isinilang ni Ada ang anak ni Esau na si Elifas. At isinilang ni Basemat ang anak ni Esau na si Reuel.
At isinilang ni Oholibama sina Jeus, Jalam, at Korah. Iyan ang mga anak ni Esau na isinilang sa Canaan.
Tinipon ni Esau ang mga asawa niya, mga anak niya, lahat ng mga taong naninirahan kasama niya, mga alaga niya at iba pang mga hayop niya, at lahat ng bagay na naipon niya sa Canaan. Pagkatapos, lumipat sila at nagtungo sa lugar na malayo sa kapatid niya na ang pangalan ay Jacob.
Sobrang dami ng hayop nina Esau at Jacob. Kaya hindi sila maaaring manirahan sa iisang lugar. Maliit ang lupa kung saan naninirahan sina Esau at Jacob. Kaya walang makita ang mga nagpapastol nila na sapat na pastulan.
Kaya lumipat si Esau patungo sa mga bundok ng Seir. (Tinawag din si Esau ng Edom.)
Ang kasunod na mga tao ay mga lahi ni Esau. Si Esau ang pinagmulan ng mga Edomita na naninirahan sa mga bundok ng Seir.
Ito ang mga anak ni Esau na sina Elifas at Reuel. Ang anak ni Ada at Esau ay si Elifas. At ang anak ni Basemat at Esau ay si Reuel.
Ito ang mga anak ni Elifas na sina Teman, Omar, Zefo, Gatam, at si Kenaz.
May anak ding lalake si Elifas sa isa niyang asawa na si Timna siya ay si Amalek. Sila ang mga apo ni Esau kay Ada.
Ito ang mga anak ni Reuel, sina Nahat, Zera, Shammah, at Miza. Sila ang mga apo ni Esau kay Basemat.
Ito ang mga anak ni Esau kay Oholibama na anak ni Ana at apo ni Zibeon, sina Jeus, Jalam, at Korah.
Ito ang mga lahi ni Esau na naging pinuno. Ang panganay na anak ni Esau ay si Elifas. Naging anak niya sina Teman, Omar, Zefo, at Kenaz,
Korah, Gatam, at si Amalek. Sila ang mga pinuno sa lugar ng Edom na nagmula kay Elifas at sila ang mga apo ni Ada sa asawa niyang si Esau.
Ito ang mga anak ni Reuel na sina Nahat, Zera, Shammah, at Miza. Ang mga anak na iyan ang siyang naging pinuno sa Edom. Sila ang mga apo ni Basemat na asawa ni Esau.
Ito ang mga anak ni Esau kay Oholibama, si Jeus, Jalam, at Korah. Ang mga anak na iyan ay naging mga pinuno. Si Oholibama na anak na babae ni Ana.
Iyan ang mga anak ni Esau na pinuno ng Edom.
Si Seir na Horeo anak niya sina Lotan, Sobal, Zibeon, at Ana. Naninirahan ang mga iyan sa lugar ng Edom.
Anak din ni Seir sina Dishon, Ezer, at Disan. Sila ang siyang pinagmulan ng mga Horeo sa Edom.
Ito ang mga anak ni Lotan na sina Hori at Heman. Si Timna ang kapatid na babae ni Lotan.
Ito ang mga anak ni Sobal na sina Alvan, Manahat, Ebal, Shefo, at Onam.
Ito ang mga anak ni Zibeon na sina Aya at si Ana. Habang pinapastulan ni Ana ang mga asno ng kanyang ama, hinanap niya ang mainit na tubig sa ilang.
Ito ang mga anak ni Ana na sina Dishon at ang anak niyang babae na si Oholibama.
Ito ang mga anak ni Dishon na sina Hemdan, Esban, Itran, at si Keran.
Ito ang mga anak ni Ezer na sina Bilha, Zaavan, at si Acan.
Ito ang mga anak ni Dihsan na sina Uz at si Aran.
Sina Lotan, Sobal, Zibeon, at si Ana ang siyang pinuno ng mga Horeo.
Sina Dishon, si Ezer, at si Dishan ang siya rin pinuno ng mga Horeo sa Seir.
Ito ang mga hari ng Edom noong panahon na wala pang hari ang Israel.
Si Bela na anak ni Beor ay naging hari sa Edom. Ang pangalan ng bayan ni Bela ay Dinaba.
Pagkamatay ni Bela, pinalitan siya ni Jobab bilang hari na anak ni Zera na taga Bozra.
Pagkamatay ni Jobab, si Husham ang ipinalit sa kanya bilang hari na taga Teman.
Pamakamatin Husham, si Hadad ang ipinalit sa kanya bilang hari na siyang anak ni Bedad. Tinalo ni Bedad ang mga Midianita sa bansang Moab. Avit ang pangalan ng bayan ni Hadad.
Pagkamatay ni Hadad , si Samla ang ipinalit sa kanya bilang hari na taga Masreka.
Pagkamatay ni Samla, si Shaul ang ipinalit sa kanya bilang hari na taga Rehobot na malapit sa ilog.
Pagkamatay ni Shaul, si Baal-hanan ang ipinalit sa kanya bilang hari na anak ni Acbor.
Pagkamatay ni Baal-hanan, si Hadad ang ipinalit sa kanya bilang hari. Pau ang pangalan ng bayan ni Hadad. Mehetabel ang pangalan ng asawa ni Hadad. Si Mehetabel ay anak na babae ni Matred. At si Matred ang anak na babae ni Mezahab.
Ang kasunod na mga lalake ay mga lahi ni Esau na mga pinuno ng mga Edomita. Namahala ang bawat lalake sa lahi at lugar nila. Sina Timna, Alva at si Jefet,
Oholibama, Ela, Pinon,
Kenaz, Teman, at Mibzar.
Magdiel at Iram. Ang mga lalakeng iyan ang siyang mga pinuno sa Edom. Iyan ang mga namahala sa bawat lugar nila. Si Esau ang pinagmulan ng mga Edomita.
Nanirahan si Jacob sa Canaan kung saan naninirahan ang kanyang ama.
Ang kwentong ito ay tungkol sa pamilya ni Jacob. Nang labing pitong taon na si Jose, siya na ang nag-aalaga sa mga tupa at mga kambing ng kanyang ama kasama niya ang mga kapatid niya na anak ng kanyang ama kina Bilha at Zilpa. Pumunta si Jose sa kanyang ama at sinabi niya ang masamang ginagawa ng kanyang mga kapatid.
Minahal ni Israel si Jose ng higit pa kaysa iba niyang mga anak dahil isinilang si Jose noong matanda na siya. At gumawa siya ng magandang damit para kay Jose.
Naisip ng mga kapatis ni Jose na mahal siya ng kanilang ama ng higit pa sa kanila. Kaya galit sila kay Jose at laging galit ang pagsasalita nila sa kanya.
Ngayon, nanaginip si Jose at sinabi niya iyan sa kanyang mga kapatid. Ngunit lalo nila siyang inaway.
Sinabi ni Jose sa kanyang mga kapatid, <<Ganito ang napanaginipan ko.
Ibinibigkis natin ang mga trigo sa bukid. Bigla nalang tumayo ang trigo kong nakabigkis. At tumayo ang mga trigo ninyong nakabigkis sa palibot ng trigo ko at yumuko.>>
Sinabi ng mga kapatid ni Jose sa kanya, <<Iniisip mo bang magiging hari ka namin? Ikaw ba ang mamumuno sa amin?>> Kaya lalong inaway ng mga kapatid niya si Jose dahil sa panaginip niya at sa sinabi niya.
Pagkatapos, muling nanaginip si Jose at sinabi niya ang panaginip niya sa kanyang mga kapatid. Sinabi niya, <<Pakinggan ninyo ako, nanaginip akong muli. Nakita ko ang araw, buwan, at labing-isang bituin na yumuyuko sa akin.>>
Sinabi rin ni Jose ang napanaginipan niyang iyan sa kanyang ama, ngunit pinagalitan siya ng kanyang ama at sinabi niya, <<Ano ang ibig sabihin ng panaginip mong iyan? Yuyuko ba ako sa iyo at ng nanay mo, at mga kapatid mo?>>
Kinainggitan ng mga kapatid niya si Jose. Ngunit ang kanilang ama iniisip niya ang napanaginipan ni Jose.
Isang araw, dinala ng mga kapatid ni Jose ang mga tupa at mga kambing ng kanilang ama patungo sa bukid na malapit sa Shekem upang pastulan ang mga tupa at mga kambing.
Pagkatapos ng ilang araw, sinabi ni Israel kay Jose, <<Nagpapastol ng mga hayop natin ang mga kapatid mo malapit sa Shekem. Puntahan mo sila.>> Sumagot si Jose, <<Opo, pupuntahan ko sila.>>
Sinabi sa kanya ng kanyang ama, <<Jose, umalis kana, tignan mo ang iyong mga kapatid at ang mga hayop natin kung mabuti ang kanilang kalagayan. Pagkatapos, bumalik ka sa akin upang malaman ko.>> Kaya inutusan si Jose ng kanyang ama mula sa Lambak ng Hebron patungo sa Shekem.
Nang makarating na si Jose sa bukid na pagalagala, tinanong siya ng isang lalake, <<Ano ang hinahanap mo?>>.
Sumagot si Jose, << Hinahanap ko ang aking mga kapatid na nagpapastol ng mga hayop namin. Alam mo ba kung nasaan sila?>>
Sumagot ang lalake kay Jose, <<Umalis na ang mga kapatid mo sa lugar na ito. Narinig ko ang mga kapatid mo na nagsasabing, <<Pumunta tayo sa Dotan.>> Kaya pumunta si Jose sa Dotan at hinanap niya ang kanyang mga kapatid.
Ngunit habang malayo pa si Jose sa mga kapatid niya, nakita na nila na patungo siya sa kanila. Bago pa makarating si Jose sa kanila, ipinaplano na nilang patayin siya
Sinabi ng mga kapatid niya sa bawat isa, <<Iyan na ang palaging nananaginip!
Patayin natin si Jose at ihulog sa balon. Sabihin natin na pinatay siya ng mabangis na hayop. Sa ganoon, hindi magkakatotoo ang mga panaginip ni Jose.>>
Nang marinig ni Ruben ang kanyang mga kapatid na nagsasalita ng ganyan, sinubok niyang iligtas si Jose. Sinabi niya sa mga kapatid niya, << Huwag natin patayin si Jose.
Ihulog nalang ninyo siya sa balon na nandito sa ilang, pero huwag ninyo siyang pahirapan.>> Sinabi ni Ruben iyan dahil may plano siyang iligtas si Jose at dalhin sa ama nila.
Nang dumating na si Jose sa kanyang mga kapatid, hinubad nila ang maganda niyang damit.
Pagkatapos, dinala nila siya sa balon na walang tubig at inihulog doon.
Habang nakaupong kumakain ang mga kapatid niya, nakita nila ang grupo ng mga Ismaelita na galing sa Gilead. Dinadala ng mga kamelyo ng mga Ismaelita ang mga sangkap, gamot at mira patungo sa Egipto.
Pagkatapos, sinabi ni Juda sa kanyang mga kapatid na, <<Kung papatayin natin ang ating kapatid at itatago natin ang kanyang dugo, ano ang makukuha natin.>>
Ipagbili nalang natin si Jose sa mga Ismaelita. Hindi natin dapat patayin si Jose dahil iisa lang ang pusod natin.>> Sumang-ayon ang mga kapatid ni Juda sa kanya.
Nang dumadaan ang mga Ismaelitang nagliligosyo, inilabas ng mga kapatid niya si Jose mula sa balon at ipinagbili sa mga Ismaelita sa halagang dalawangpong pilak. Pagkatapos, dinala na ng mga Ismaelita si Jose sa Egipto.
Nang bumalik si Ruben sa balon, nakita niya na wala na doon si Jose. Kaya pinunit niya ang damit niya dahil sa sobrang sakit ng loob niya.
Ngayon, pumunta si Ruben sa mga kapatid niya at sinabi, <<Wala na sa balon ang ating kapatid! Ano ngayon ang gagawin ko?>>
Ngayon, kinuha ng mga kapatid niya ang damit ni Jose at nilagyan ng dugo ng kambing na pinatay nila.
Pagkatapos, dinala ng mga kapatid niya ang magandang damit na iyan sa kanilang ama at sinabi, <<Ama, nakakita kami ng damit. Tignan mo ito. Hindi ba't damit ng anak mo ito?>>
Tinignan ni Jacob ang damit na iyan at sinabi, <<Damit nga ng anak ko ito! Kinagat at siguradong nilapa ng mabangis na hayop si Jose!>>
Pinunit ni Jacob ang damit niya. At nagdamit siya ng pagluksa ng ilang araw para kay Jose.
Inaliw siya ng kanyang mga anak ngunit hindi niya sila pinakinggan. Sinabi niya, <<Dadalhin ko na sa aking pagkamatay ang pagluluksa ko sa aking anak.>> Kaya iniyakan ni Jacob ang kanyang anak.
Habang nangyayari yan, ipinagbili ng mga Ismaelita si Jose kay Potifar na opisyal sa Egipto na siyang kapitan ng mga sundalo na nagbabantay sa Faraon.
Sa panahong iyan, iniwan ni Juda ang kanyang mga kapatid at nakitira siya kay Hira na taga Adullam.
Doon nakilala ni Juda ang anak na babae ni Sua na Cananeo at napangasawa niya.
Nabuntis ang babaeng iyan at isinilang niya ang isang lalake na pinangalanan niyang Er.
Nabuntis siyang muli at isinilang niya ang isang lalake na pinangalanan niyang Onan.
Nagsilang na naman siya ng isang lalake na pinangalanan niyang Shela. Noong isinilang si Shela, nasa bayan ng Kizib si Juda.
Pinili ni Juda si Tamar upang maging asawa ng panaganay na anak niya na si Er.
Ngunit nakita ng Panginoon ang masamang ginagawa ni Er. Kaya pinatay niya siya.
Pagkatapos, sinabi ni Juda kay Onan, <<Sipingan mo ang asawa ng iyong kapatid. Kailangan magkaanak ka kay Tamar para sa kapatid mo dahil hipag ka niya.>>
Ngunit alam ni Onan na ang anak ni Tamar ay hindi para sa kanya. Kaya kung sisipingan ni Onan si Tamar, inilalabas niya ang binhi niya upang hindi mabuntis si Tamar at upang walang anak si Er na kapatid niya.
Nakita rin ng Panginoon ang masamang ginagawa ni Onan. Kaya pinatay rin niya siya.
Pagkatapos, sinabi ni Juda sa manugang niya na si Tamar, <<Umuwi ka muna sa bahay ng iyong ama at magtiis kang walang asawa habang hinihintay mong lumaki ang anak ko na si Shiela.>> Sinabin ni Juda iyan dahil natatakot siya na baka mamatay din si Shela katulad ng mga kapatid niya. Kaya bumalik si Tamar sa bahay ng kanyang ama.
Pagkalipas ng ilang taon, namatay ang asawa ni Juda na anak ni Sua. Nang matapos magluksa si Juda sa kanyang asawa, umahon siya sa Timna kasama ang kaibigan niyang si Hira dahil ginugupitan ng mga alipin ni Juda ang mga tupa niya doon.
May nagsabi kay Tamar, <<Ang biyanan mong lalaki ay pupunta ngayon sa Timna upang gupitan ang mga tupa niya.>>
Nang marinig ni Tamar iyan, pinalitan niya ang damit niyang pambalo at nagtalukbong siya upang hindi siya makilala ng mga tao. Pagkatapos., umupo siya sa tabi ng pintuan ng bayan ng Enaim na nasa gilid ng daan patungo sa Timna. Nakita ni Tamar na malaki na si Shela ngunit hindi pa ibinibigay sa kanya ng biyanan niya upang maging asawa.
Nang makita ni Juda si Tamar, akala niya babae siyang bayaran dahil nakatalukbong siya.
Sa panahong iyon, hindi alam ni Juda na siya si Tamar na manugang niya. Kaya lumapit siya kay Tamar at sinabi niya, <<Puntahan mo ako ngayon at magsiping tayo.<< Tinanong ni Tamar si Juda,<<Kung magsisiping tayo, ano ang ibibgay mo sa akin?>>
Sumagot si Juda kay Tamar, <<Bibigyan kita ng isang biserong kambing.>> Pagkatapos sinabi ni Tamar, <<Payag ako kung may ibibigay ka ngayon sa akin upang matiyak ko na ibibigay mo sa akin ang biserong kambing.>>
Tinanong ni Juda si Tamar, <<Ano ang dapat kong ibigay sayo?>> Sumagot si Tamar, <<Ibigay mo sa akin ang iyong singsing na pantatak na ikinukwentas mo, at ang iyong tungkod.>> Kaya ibinigay iyan ni Juda kay Tamar at sinipingan niya siya. At nabuntis si Tamar.
Nang bumalik si Tamar sa bahay niya, inalis niya ang talukbong niya. Pagkatapos, nagdamit siyang muli ng damit ng balo.
Hindi nagtagal, inutusan ni Juda ang kaibigan niya na si Hira na taga Adullam upang ibigay kay Tamar ang biserong kambing at bawiin niya kay Tamar ang singsing na pantatak na ikinukwentas niya, at tungkod niya. Ngunit hindi niya nakita si Tamar.
Kaya tinanong ni Hira ang mga kalalakihan na naninirahan sa bayan ng Enaim, <<Nasaan ang babaeng bayaran na nakaupo sa tabi ng daan?>> Sumagot sila kay Hira, <<Walang babaeng bayaran dito.>>
Kaya bumalik si Hira kay Juda at sinabi, <<Hindi ko nakita ang babaeng bayaran. At sinabi ng mga lalake doon na, <Walang babaeng bayaran dito.> >>
Sinabi ni Juda, <<Hayaan na natin sa kanya yong mga ibinigay ko. Baka pagtawanan tayo ng mga tao. Ibinibigay ko sana sa kanya ang biserong tupa, ngunit hindi mo siya nakita.>>
Pagkalipas ng tatlong buwan, sinabi ng isang tao kay Juda, << Nakisiping ang manugang mo na si Tamar sa isang lalake upang makakuha ng pera. At buntis siya ngayon.>> Pagkatapos sinabi ni Juda, <<Dalhin mo dito si Tamar upang sunugin!>>
Habang dinadala ng mga tao si Tamar, nagpadala siya ng mensahi sa biyanan niyang lalake. Sinabi niya, <<Ang lalaking may-ari ng singsing na pantatak na ikinukwentas, at ang tungkod na ito, ang siyang nakabuntis sa akin. Tingnan ninyo kung kanino iyan.>>
Nang makita ni Juda ang singsing na pantatak na ikinukwentas, at tungkod, alam niya na sa kanya iyan, Kaya sinabi niya, <<Walang kasalanan si Tamar. Ako ang may kasalanan dahil hindi ko ibinigay kay Tamar ang anak ko na si Shela upang maging asawa niya.>> At hindi na niya muling sinipingan si Tamar.
Nang malapit ng manganak si Tamar, nalaman niyang kambal ang ang ipinagbubuntis niya.
Nang manganganak na si Tamar, inilabas ng isang kambal ang kamay niya at ang nagpapaanak, binigyan niya ng pulang tali upang malaman niya na siya ang panganay at sinabi niya, <<Ito ang panganay na sanggol.>>
Ngunit ibinalik ng sanggol ang kamay niya at ang lumabas ay yong kakambal niya. Sinabi ng nagpapaanak, <<Nakipagsiksikan kang lumabas!>> Kaya Perez ang ipinangalan ni Tamar sa sanggol na iyan.
Pagkatapos, isinilang na naman ni Tamar ang isang sanggol na may pulang tali sa kamay. Kaya Zera ang ipinangalan sa sanggol
Nang dinala ng mga Ismaelita si Jose sa Egipto, binili siya ni Potifar na isa sa mga opisyal ng Faraon. Si Potifar ang kapitan ng mga sundalo na nagbabantay sa Faraon.
Ngunit palaging sinasamahan ng Panginoon si Jose. Kaya lagi siyang nagtatagumpay. At nanirahan siya sa bahay ng amo niya na Egipcio.
Nakita ng amo ni Jose na sinasamahan siya ng Panginoon at laging pinagpapala ng Panginoon ang ginagawa niya.
Kaya minahal ni Potifar si Jose at ginawa niyang tagapamahala niya at ipinagkatiwala sa kanya ang lahat ng taong nagtatrabaho sa bahay niya at sa lahat ng ari-arian niya.
Mula noong si Jose na ang namamahala sa lahat ng taong nagtatrabaho sa bahay ni Potifar at sa lahat ng ari-arian niya, pinagpala ng Panginoon ang lahat ng taong nasa bahay niya at ang mga bukid niya dahil kay Jose.
Ipinagkatiwala ni Potifar kay Jose ang lahat ng ari-arian niya. Kaya wala na siyang ibang inaalala kundi ang pumili nalang ng gusto niyang kainin. Malakas at magandang lalake si Jose.
Nakita si Jose ng asawa ng amo niya na magandang lalake siya. Isang araw, sinabi niya kay Jose, <<Halika dito sipingan mo ako!>>
Ngunit hindi pumayag si Jose na sipingan ang asawa ni Potifar. Sinabi niya, <<Ipinagkatiwala sa akin ng amo ko ang lahat ng ari-arian niya, kaya hindi siya nag-aalala.
Sa bahay na ito, walang taong higit pa ang kapangyarihan kaysa akin. Ipinagkatiwala sa akin ng amo ko ang lahat sa bahay na ito maliban sayo dahil asawa kanya. Kaya hindi ko magagawa ang masamang nais mo dahil ayaw kong magkasala sa Diyos.>>
Sa bawat araw, niyaya ng asawa ni Potifar si Jose. Ngunit ayaw ni Jose na sipingan siya at hindi siya lumalapit sa kanya.
Isang araw, pumasok si Jose sa bahay upang magtrabaho. Sa panahong iyon, wala doon ang mga alipin.
Hinawakan ng asawa ni Potifar ang damit ni Jose at sinabi sa kanya, <<Sipingan mo ako!>> Ngunit tumakbong palabas si Jose at naiwan niya ang damit niya sa kamay ng asawa ni Potifar.
Nakita ng asawa ni Potifar na tumakbong palabas si Jose at naiwan ang damit ni Jose sa kamay niya.
Kaya tinawag ng asawa ni Potifar ang mga alipin niya at sinabi, <<Tignan ninyo! Nagdala dito ang asawa ko ng Hebreong alipin upang hamakin tayo! Pumasok siya dito dahil gusto niyang sipingan sana ako. Pero sumigaw ako.
Nang marinig niyang sumisigaw ako, tumakbo siya palabas at naiwan niya ang damit niya sa tabi ko.>>
Itinago ng asawa ni Potifar ang damit ni Jose hanggang sa makauwi ang asawa niya.
Pagkatapos, sinabi niya sa kanyang asawa, <<Ang Hebreong alipin na dinala mo dito sa atin, niloob niya ako upang hamakin.
Ngunit ng sumigaw ako, patakbo siyang lumabas at naiwan niya ang kanyang damit sa tabi ko.>>
Nang marinig ni Potifar ang sinabi ng asawa niya tungkol sa ginawa sa kanya ni Jose, galit na galit siya.
Ipinahuli niya si Jose at ipinakulong kasama ng mga ipinakulong ng Faraon.
Ngunit palaging sinasamahan ng Panginoon si Jose at mabuti siya sa kanya. Kaya naging kalugudlugod siya sa nagbabantay ng bilangguhan.
Kaya ipinagkatiwal ng nagbabantay kay Jose ang lahat ng nakabilango at ang lahat ng ginagawa niya sa bilangguhan.
Hindi nag-alala ang nagbabantay sa bilangguhan dahil si Jose ang namamahala, sinasamahan siya ng Panginoon at laging pinagpapala ng Panginoon ang ginagawa niya.
Isang araw, nagkasala sa Faraon ang dalawang naglilingkod niya, ang namamahala sa alak at ang namamahala sa tinapay niya.
Kaya nagalit sa kanila ang Faraon.
Ipinabilanggo niya sila sa bahay ng kapitan na nagbabantay sa bilangguan kung saan nakabilaggo si Jose.
Pagkatapos, ipinabahala ng nagbabantay kay Jose ang dalawang naglilingkod. Nagtagal ang dalawang naglilingkod sa bilangguan.
Isang gabi, nanaginip ang dalawang naglilingkod at hindi magkapareho ang ibig sabihin ng mga panaginip nila.
Kinaumagahan, pinuntahan ni Jose ang dalawang naglilingkod, nakita niya na malungkot sila.
Kaya tinanong sila ni Jose, <<Bakit kayo malungkot?>>
Sumagot sila, <<Nanaginip kami kagabi, ngunit walang taong nagpapaliwanag kung ano ang ibig sabihin ng panaginip namin.>> Pagkatapos, sinabi ni Jose sa dalawang naglilingkod, <<Ang Diyos lamang ang makakapagpaintindi kung ano ang ibig sabihin ng mga panaginip. Kaya sabihin ninyo sa akin kung ano ang napanaginipan ninyo.>>
Kaya sinabi ng namamahala sa alak ang panaginip niya kay Jose, <<Sa panaginip ko, nakita ko ang isang puno ng ubas na nasa harapan ko.
May tatlong sanga. Nang lumaki iyan, nagdahon siya at namulaklak. Pagkatapos, kaagad siyang namunga ng hinog na ubas.
Sa panahong iyon, hawak ko ang kopa ng Faraon. Pinitas at piniga ko ang ubas. Pagkatapos ibinigay ko sa kanya ang kopa.>>
Sinabi ni Jose sa lalaking iyan, <<Sasabihin ko sayo ang ibig sabihin ng panaginip mo. Ang tatlong sanga ang siyang tatlong araw.
Sa loob ng tatlong araw, pahihintulutan ka ng Faraon na lumabas sa bilangguan. At ibabalik ka niyang muli sa trabaho mo bilang namamahala ng alak katulad ng trabaho mo noong una.
Kung mabuti na ang kalagayan mo, alalahanin mo ako at sabihin mo sa Faraon ang tungkol sa akin bilang pagpapakita mo sa akin ng kabutihan upang paintulutan ako ng Faraon na lumabass sa bilangguan.
Ang totoo, mula ako sa lugar ng mga Hebreo at pinilit akong dinala dito sa Egipto. At wala akong nagawang masama dito na dapat kong ikakulong.>>
Nang marinig ng naglilingkod na namamahala sa tinapay na maganda ang ibig sabihin ng panaginip, sinabi rin niya kay Jose ang kanyang panaginip, <<Nanaginip ako ng tatlong basket na nasa ulo ko na may tinapay.
Maraming kalasi ng tinapay na para sa Faraon. Ngunit tinutuka ng mga ibon ang tinapay na nasa basket na nasa ibabaw ng ulo ko.>>
Pagkatapos, sinabi ni Jose, <<Ito ang ibig sabihin ng panaginip mo. Ang tatlong basket, ang siyang tatlong araw.
Sa loob ng tatlong araw, palalabasin ka ng Faraon sa bilangguan at ipapaputol ang iyong ulo at ibibitin ka sa kahoy. At tutukain ng mga manok ang iyong katawan.>>
Nang dumating ang ikatlong araw, na siya rin araw ng kapanganakan ng Faraon, Naghanda siya para sa mga lahat ng naglilingkod niya. Sa pagdiriwang na iyan, pinalabas niya sa sukulan ang namamahala sa alak at ang namamahala sa tinapay at iniharap sa mga naglilingkod niya.
Sinabi ng Faraon sa naglilingkod niya na namamahala ng alak na ibabalik niya siya sa kanyang trabaho. Kaya naglingkod siyang muli sa Faraon.
Ngunit ipinapatay ng Faraon ang namamahala ng tinapay at ibinitin sa kahoy. Kaya nangyari ang mga iyan katulad ng sinabi ni Jose sa kanila.
Ngunit nakalimutan ng namamahala ng alak na sabihin sa Faraon ang tungkol kay Jose.
Pagkalipas ng dalawang taon, nanaginip ang Faraon na nakatayo siya sa tabi ng Ilog Nilo.
At nakita niya sa panaginip niya ang pitong magaganda at matatabang baka na lumabas sa ilog. Kumakain sila ng damo sa gilid ng ilog.
Pagkatapos, meron ding pitong baka na umahon mula sa ilog na panget at payat. Lumapit ang mga iyan sa pitong baka na magaganda at matatabang baka na nasa tabi ng ilog.
Yong pitong bakang panget at payat, kinain nila ang pitong bakang magaganda at matataba. At nagising ang Faraon.
Hindi nagtagal, nakatulog ang Faraon at muli siyang nanaginip. Sa panaginip niya, nakita niya ang pitong uhay na trigo na umusbong sa isang tangkay. Matataba at magaganda ang butil niyan.
At ang tangkay na iyon, meron ding pitong uhay na payat na umusbong, ngunit natuyo iyon dahil sa sobrang init ng hangin mula sa silangan.
Kinain ng pitong mapapayat na uhay ang pitong magagandang uhay. Kaagad gumising ang Faraon. Doon niya naisip na nanaginip lang pala siya.
Kinaumagahan, nag-alala ang Faraoni sa mga panaginip niya. Kaya ipinatawag niya ang lahat ng salamangkero at lahat ng matatalinong lalake na naninirahan sa Egipto. Sinabi niya sa kanila ang napanaginipan niya, ngunit wala sa kanila ang makakapagpaliwanag kung ano ang ibig sabihin ng kanyang panaginip.
Pagkatapos, sinabi sa kanya ng namamahala sa alak, <<Naaalala ko ngayon ang mga nagawa kong kasalanan.
Noong nagalit ka sa akin at sa namamahala ng tinapay, ipinakulong mo kami sa bahay ng nagbabantay sa bilangguan.
Isang gabi, pareho kaming nanaginip, at hindi pareho ang ibig sabihin ng panaginip namin.
May kasama kami doon na isang Hebreong alipin ng nagbabantay sa bilangguan. Sinabi namin sa kanya ang panaginip namin at ipinaliwanag niya sa amin kung ano ang ibig sabihin ng aming panaginip.
At nangyari sa amin ang lahat ng ayon sa sinabi niya. Ibinalik mo ako sa aking trabaho. Ngunit ang namamahala ng tinapay, ipinapatay mo siya at isinabit ang bangkay niya.>>
Kaya ipinatawag ng Faraon si Jose at kaagad nlla siyang kinuha sa bilangguan. Pagkatapos niyang naggupit at nag-ahit, nagpalit siya ng damit at pumunta siya sa Faraon.
Sinabi ng Faraon kay Jose, <<Nanaginip ako at walang taong makakapagpaliwanag ng panaginip ko. Ngunit narinig kong kaya mong ipaliwanag kung ano ang ibig sabihin ng panaginip.
Sinabi ni Jose sa Faraon, <<Hindi ko kayang magpaliwanag ng mga panaginip. Ngunit ang Diyos ang magbibigay ng magandang kahulugan sa panaginip mo.>>
Sinabi ng Faraon kay Jose, <<Sa panaginip ko, nakatayo ako sa gilid ng Ilog Nilo.
Nakita ko ang pitong baka na magaganda at matataba na lumabas mula sa ilog. Kumakain sila ng mga damo sa gilid ng ilog.
Pagkatapos, meron ring pitong baka na panget at payat na lumabas mula sa ilog. At wala pa akong nakita sa buong Egipto na ganoong kapangit na baka.
Kinain ng pitong bakang panget at payat ang pitong bakang magaganda at matataba.
Ngunit pagkatapos kinain ng mapapayat at panget na baka at mga bakang magaganda at matataba, hindi man lang makita sa kanila na kumain sila dahil payat parin sila at panget. At napagising ako.
Nanaginip akong muli at nakita ko ang pitong uhay na trigo na umusbong mula sa isang tangkay. Matataba at magaganda ang butil niyan.
Pagkatapos, kaagad umusbong ang pitong uhay na payat ang butil at natuyo ang mga iyan dahil sa init ng hangin.
Yong pitong uhay na payat ang butil, kinain nila ang pitong uhay na matataba ang butil. Sinabi ko ang mga panaginip na iyan sa mga salamangkero, ngunit hindi nila maipaliwanag sa akin ang ibig sabihin ng panaginip ko.>>
Sinabi ni Jose sa Faraon, <<Pareho ang ibig sabihin ng panaginip mong iyan. Ipinapakita sayo ng Dios ang a tungkol sa mga gagawin niya.
Ang pitong matatabang baka at pitong matatabang uhay ng trigo, parehong pitong taon ang ibig sabihin.
Ang ibig sabihin ng pitong bakang pangit at payat na lumabas mula sa ilog at ang pitong uhay na payat ang butil ay ang pitong taong taggutom.
Katulad ng sinabi ko sayo,ipinapakita sayo ng Dios ang tungkol sa malapit na niyang gawin.
Sapitong taon, maraming pagkain ang lahat ng taong naninirahan sa Egipto.
Ngunit pagkatapos ng pitong taon, pitong taon ding taggutom. Walang aanihin ang lahat ng magsasaka sa Egipto at nalimutan ng mga tao na nakaranas sila ng maraming ani.
Hindi na nila naaalala na nakaranas sila ng maraming ani dahil sa sobrang taggutom.
Dalawang beses na ipinanaginip sayo ng Diyos iyan upang malaman mo ang inihanda ng Diyos na malapit na niyang gawin.
Kaya dapat kang pumili ng taong marunong at nakakaunawa na dapat mamaala sa buong Egipto.
At dapat kang pumili ng mga opisyal upang kumuha ng ikalimang bahagi sa bawat ani sa lugar na ito sa loob ng pitong taon na maraming ani.
Dapat singilin ng mga opisyal ang mga ani at sa ilalim ng iyong pamamahala, ipatago mo sa kanila iyan sa kamalig ng bayan.
Dapat mong ihanda ang pagkain para sa mga tao upang kung dumating ang pitong taong taggutom hindi sila mamatay.>>
Pumayag ang Faraon at ang lahat ng opisyal niya sa plano ni Jose.
Kaya sinabi ng Faraon sa kanyang mga opisyal, <<Maghahanap pa ba tayo ng ibang taong katulad niya? Nasa kanya ang Ispirito ng Dios.>>
Sinabi ng Faraon kay Jose, <<Dahil ipinakita sa iyo ng Diyos ang lahat ng iyan, wala ng ibang taong marunong at nakakaunawa katulad mo.
Ikaw ang mamamaala sa aking palasyo. Ikaw lang ang susundin ng mga tao na naninirahan sa Egipto. Pero mas higit ako sayo dahil hari lang ako dito sa Egipto.>>
Sinabi ng Faraon kay Jose, <<Gagawin kitang namamahala sa buong Egipto.>>
Pagkatapos, inalis ng hari ang singsing niyang pantatak at ipinasuot kay Jose. Binigyan din niya siya ng mamahaling damit at ipinakwentas sa kanya ang ginto.
Ipinagamit ng Faraon kay Jose ang ikalawang karwaheng sinasakyan ng ikalawang mataas sa kanya. Nasa unahan nila ang mga lalake na malakas na nagsasabi ng ganito, <<Lumuhod kayo kay Jose!>> Kaya si Jose ang pinili niyang namahala sa buong Egipto.
Sinabi ng Faraon kay Jose, <<Ako ang hari. Ngunit kung hindi mo pahihintulutan, walang tao sa buong Egipto ang makagagawa ng kahit ano.>>
Pinalitan ng Faraon ang pangalan ni i Jose na Zafenat-panea. Binigyan din niya ng asawa si Jose na si Asenat na anak na babae ni Potifera na pari sa On. At si Jose na ang namahala sa buong Egipto.
Tatlumpong taon si Jose noong naglingkod siya sa Faraon. Ngunit hindi siya nanatili sa palasyo dahil palagi siyang pumupunta sa lahat ng lugar ng Egipto.
Sa pitong taon sobrang dami ng ani sa Egipto.
Kaya sa loob ng pitong taon, ipinaipon ni Jose ang maraming pagkain na naani. Ipinatago niya ang mga iyan sa bawat bayan na mula sa bukid na palibot nila.
Kaya sobrang dami ng trigo ang naipon ni Jose katulad ng dami ng buhangin sa dagat. Hindi na masukat ng mga tao iyan dahil sobrang dami na.
Bago nagsimula ang taggutom, may dalawang anak si Jose at Asenat na anak na babae ni Potifera na pari sa On.
Manases ang ipinangalan ni Jose sa panganay na. Sinabi ni Jose, <<Tinulungan ako ng Dios na makalimutan ko ang lahat ng problema ko at ang tungkol sa pamilya.>>
Efraim ang ipinangalan ni Jose sa ikalawang anak niya. Sinabi niya, <<Binigyan ako ng Diyos ng mga anak habang nasa lugar ako kung saan ako pinahirapan.>>
Pagkatapos ng pitong taong maraming ani sa Egipto,
nagsimula na ang pitong taong taggutom sa buong Egipto katulad ng sinabi ni Jose. May taggutonm sa iba't ibang lugar, ngunit may pagkain sa buong Egipto.
Nang wala ng makain ang mga tao na naninirahan sa Egipto, humingi slla sa Faraon. Ngunit sinabi ng Faraon sa mga Ehipcio, <<Pumunta kayo kay Jose at gawin ninyo kung ano ang sasabihin niya sa inyo.>>
Nang wala ng makain ang lahat ng tao sa Egipto, binuksan ni Jose ang lahat ng kamalig at pinabilhan niya ang mga tao sa Egipto.
Sobrang taggutom sa lahat ng bansa. Kaya pumunta sa Egipto ang mga taong galing sa iba't ibang bansa upang bumili ng trigo kay Jose.
Narinig ni Jacob na may pagkain sa Egipto. Kaya sinabi niya sa kanyang mga anak, <<Bakit kayo nagtitinginan?
Narinig ko na may pagkain sa Egipto. Kaya pumunta kayo doon at bumuli ng pagkain natin upang hindi tayo mamatay sa gutom.>>
Kaya pumunta ang sampong kapatid ni Jose sa Egipto upang bumili ng pagkain.
Ngunit hindi pinasama ni Jacob si Benjamin na nakababatang kapatid ni Jose dahil natatakot siyang baka may masamang mangyari kay Benjamin.
Kaya pumunta sa Egipto ang mga anak ni Jacob kasama ang mga tao sa Canaan upang bumili ng pagkain dahil nakakaranas din sila ng taggutom.
Sa panahong iyo, si Jose ang gobernador sa Egipto na siyang nagbebenta ng pagkain sa lahat ng tao. Kaya ng dumating sa Egipto ang mga kapatid ni Jose, yumuko sila sa kanya.
At nakilala ni Jose ang kanyang mga kapatid. Pero nagkunwari siya na hindi niya sila kapatid at nagsalita siya ng marahas sa kanila. Tinanong niya sila, <<Saan lugar kayo nagmula?>> Sumagot sila sa kanya,<<Nagmula kami sa Canaan at pumunta kami dito upang bumili ng pagkain.>>
Nakilala ni Jose ang mga kapatid niya, pero sila, hindi nila siya nakilala.
Inisip ni Jose ang mga panaginip niya tungkol sa mga kapatid niya. Sinabi niya sa kanila, <<Mga espiya kayo! Pumunta kayo dito upang tignan kung saan ang lugar na walang nagbabantay.>>
Ngunit sinabi nila kay Jose, <<Hindi po kami espiya, dahil pumunta kami dito sa Egipto upang bumili ng pagkain.
Magkakapatid kami sa ama at totoo ang sinasabi namin na hindi kami espiya.>>
Pagkatapos, sinabi ni Jose sa mga kapatid niya, <<Hindi! Pumunta kayo dito sa Egipto upang tignan ninyo kung saang lugar ang walang nagbabatay.>>
Ngunit sinabi ng magkakapatid, <<Kami na alipin mo, labingdalawa kaming magkakapatid sa ama na nasa Canaan ngayon. Kasama niya ang bunso naming kapatid at namatay na ang isa.>>
Sinabi ni Jose sa kanila, <<Katulad ng sinabi ko, totoong mga espiya kayo!
Ngunit ito ang gagawin ninyo upang maniwala ako sa sinasabi ninyo. Sa pangalan ng Faraon hindi kayo makakaalis dito hangga't hindi ninyo ipinapakita sa akin ang kapatid ninyong bunso.
Pauwiin ninyo ang isa sa inyo upang dalhin dito ang kapatid ninyong bunso. Ngunit ang iba sa inyo ay kailangang manatili sa bilangguan upang malaman ko kung totoo ang sinasabi ninyo o hindi. At kung hindi totoo ang sinasabi ninyo, siguradong mga espiya kayo!>>
Sa loob ng tatlong araw, ikinulong ni Jose ang kanyang mga kapatid.
Sa ikatlong araw, sinabi ni Jose sa kanila, <<Natatakot ako sa Diyos. Kaya gagawin ninyo ang mga bagay na ito at papahintulutan ko kayong mabuhay pa.
Kung totoo ang sinasabi ninyo, maiwan sa bilangguan ang isa sa inyo at ang iba ay uuwing magdadala ng mga pagkain sa pamilya ninyong nagugutom.
Ngunit kailangan ninyong dalhin sa akin ang kapatid ninyong bunso upang malaman ko kung totoo ang sinasabi ninyo at hindi kayo mamatay. >> At ginawa nila ang sinabi niya.
Nag-usap-usap sila, <<Siguradong pinarurusahan tayo dahil sa masamang ginawa natin kay Jose na kapatid natin. Noong nagmakaawa si Jose sa atin upang iligtas natin siya, hindi natin siya pinakinggan. Kaya ngayon nahihirapan tayo.>>
Sinabi ni Ruben sa kanyang mga kapatid, <<Yan nga ang sinabi ko sa inyo na huwag tayong gagawa ng masama sa kapatid natin. Pero hindi ninyo ako pinakinggan! Kaya ngayon nagbabayad na tayo dahil pinatay natin siya.>>
Hindi alam ng mga kapatid ni Jose na naiintindihan niya ang mga sinasabi nila dahil habang nakikipag-usap siya sa kanila may tagapagpaliwanag sa kanya.
Iniwan ni Jose ang kanyang mga kapatid at umiyak siya. Hindi nagtagal, bumalik siya sa kanila at muling nakipag-usap. Ipinagapos ni Jose si Simeon sa harap harapan nila at ipinakulong.
Pagkatapos, inutusan ni Jose ang kanyang mga alipin na punuin nila ng trigo ang mga lalagyan ng kapatid niya at ibalik sa lalagyan nila ang pambayad nilang pilak. At pabaunin sila ng pagkain sa paglalakbay nila papunta sa Canaan. Kaya ginawa nila ang mga iyan.
Pakatapos, isinakay ng mga kapatid niya ang nakasakong trigo sa mga asno nila at umalis na sila.
Kinagabihan, tumigil ng naglalakad ang mga kapatid niya upang matulog. Binuksan ng isa sa kanila ang lalagyan upang kumuha ng pagkain para sa asno niya at nakita niya ang pilak na pinambayad niya na nasa lalagyan niya.
Pagkatapos, sinabi niya sa kanyang mga kapatid, <<Ibinalik ang pilak na pinambayad ko. Nandito sa loob ng sako.>> Nanginig sila sa takot at nag-usap-usap sila, >>Ano ang ginawa ng Dios sa atin?>>
Nang makarating ang magkakapatid sa ama nilang nasa Canaan na si Jacob, sinabi nila sa kanya ang tungkol sa lahat ng nangyari sa kanila,
<<Nagsalita ng marahas sa amin ang gobernador ng Egipto. Sinabi niya sa amin na mga espiya kami.
Ngunit sinabi namin sa kanya, <Hindi kami mga espiya at totoo ang sinasabi namin.
Labingdalawa kaming magkakapatid sa ama. May isa kaming kapatid na namatay at yong kapatid naming bunso ay kasama ng aming ama na nasa Canaan.> >>
Ngunit sinabi sa amin ng gobernador ng Egipto, <<Iwan ninyo ang isa sa inyo upang malaman ko kung totoo ang sinasabi ninyo at umuwi kayo na may dalang pagkain para sa pamilya ninyo na nagugutom. upang magdala ng pagkain para sa kanila.
Pero dalhin ninyo sa akin ang kapatid ninyong bunso upang sigurado akong totoo ang sinasabi ninyo na hindi kayo espiya. Pagkatapos, ibabalik ko sa inyo ang kapatid ninyo na si Simeon at maaari kayong manatili at magligosyo sa bansa namin.>>
Nang ibinuhos na nila ang laman ng mga sako nila, nakita nila at ng ama nila na nandoon ang pilak na pinambayad nila. Kaya natakot sila.
Ngayon, sinabi ni Jacob sa mga anak niya, <<Wala na sa akin si Jose at si Simeon at ngayon gusto pa ninyong dalhin si Benjamin! Nahihirapan na ako!>>
Pagkatapos, sinabi ni Ruben sa kanyang ama, <<Kung hindi ko maibabalik sa iyo si Benjamin, maaari mong patayin ang dalawa kong anak. Ipagkatiwala mo sa akin si Benjamin at ibabalik ko siya sa iyo.>>
Ngunit sinabi ni Jacob, <<Hindi sasama sayo ang anak ko sa Egipto, dahil namatay na si Jose na kapatid niya. Kaya si Benjamin nalang ang isang anak ko kay Raquel. Habang naglalakbay ka sa Egipto, baka mapahamak si Benjamin. Kung mangyayari iyan, pagluluksahan ko hanggang sa mamatay ako.
Matindi ang gutom sa Canaan.
Ngayon, ng maubos na nila ang trigong binili nila sa Egipto, inutusan sila ng kanilang ama, <<Bumalik kayo sa Egipto at bumili pa ng mga pagkain para sa atin.>>
Pero sinabi ni Juda sa kanilang ama, <<Ipinagbilin ng Gobernador sa amin na kung hindi namin kasama ang kapatid namin na si Benjamin, hindi na kami magpapakita sa kanya.>>
Kung pasasamahin mo sa amin si Benjamin, babalik kami sa Egipto upang bumili ng pagkain mo.
Pero kung hindi ninyo siya pasasamahin sa amin, hindi kami makakapunta doon. Dahil sinabi sa amin ng gobernador, <Kung hindi ninyo kasama ang kapatid ninyong bunso, huwag kayong magpakita sa akin.> >>
Nagtanong si Jacob, <<Bakit sinabi pa ninyo na may kapatid kayo? Sa ginawa ninyong iyan, binigyan ninyo ako ng problema.>>
Sumagot sila, <<Nasabi namin iyan, dahil tinanong niya kami tungkol sa pamilya natin. Sinabi niya, <<Buhay pa ba ang inyong ama? May iba pa ba kayong kapatid? Sumagot kami sa kanya. Pero hindi namin alam na sasabihin niya sa amin na dalhin namin sa kanya ang kapatid naming bunso.>>
Sinabi ni Juda sa kanilang ama, <<Payagan mong sumama sa akin si Benjamin upang kaagad kaming makaalis at bumili ng pagkain upang hindi tayo mamatay ng gutom.
Ako ang singilin mo kung mapapahamak si Benjamin, sisihin mo ako habang nabubuhay ako.
Kung hindi mo kami pinahintay, dalawang beses na sana kaming nakabalik sa Egipto.>>
Sumagot sa kanila ang kanilang ama, <<Kung kailangan ninyong dalhin si Benjamin, ganito ang gagawin ninyo. Ibigay ninyo sa loob ng lalagyan ninyo ang pinakamagandang produkto dito sa atin at ibigay ninyo sa kanya. Bigyan ninyo siya ng gamot, pulot, pampalasa, mira, mga alponsigo, at mga almendra.
Sa ikalawang pagpunta ninyo sa gobernador, ibalik ninyo sa kanya ang pilak na nasa sako ninyo dahil baka naipasok lang nila iyan. At kung ilan yong pilak na nasa sako ninyo ganoon din ang idagdag ninyo.
Umalis na kayo, isama na ninyo si Benjamin at bumalik kayo sa gobernador ng Egipto.
Sa tulong ng Diyos, kaawaan niya sana kayo at hayaan sana niya na makabalik sa akin ang kapatid ninyong si Simeon at si Benjamin. Ngunit kung hindi na sila makabalik, tatanggapin ko na wala na sila.>>
Kaya nagdala ng regalo ang magkakapatid at kung ilan ang pilak na nasa sako nila ganoon din ang idinagdag nilang dinala papunta sa Egipto. Isinama nila si Benjamin at nakiharap sila kay Jose.
Nang makita ni Jose sina Benjamin at ang kanyang mga kapatid, sinabi niya sa namamahala sa kanyang bahay, <<Dalhin mo sa bahay ko ang mga lalakeng ito at magkatay ka ng hayop, maghanda ka ng pagkain dahil magkakasalo kaming kakain ngayong tanghali.
Ginawa ng namamahala ang sinabi ni Jose. Dinala niya ang magkakapatid sa bahay ni Jose.
Ngunit ng naroon na sila, natakot sila dahil inisip nilang, <<Dinala tayo rito dahil sa pilak na inilagay sa sako natin at gusto niya tayong huliin at gawing alipin. At gusto niyang kunin ang mga asno natin.>>
Kaya nilapitan nila ang namamahala at kinausap nila siya sa pintuan ng bahay.
Sinabi nila, <<Amo, noong una pumunta na po kami dito upang bumili ng pagkain.
Nang nasa lugar na kami kung saan kami magpapalipas ng gabi, binuksan namin ang mga sako namin, at nakita namin doon ang pilak na pinambayad namin. Kaya ibinabalik namin ang pilak.
Nagdala pa kami ng pilak upang pambili ng pagkain. Hindi namin alam kung sino ang taong naglagay ng pilak sa mga sako namin.>>
Sumagot ang namamahala, <<Huwag kayong matakot. Ang Diyos ng ama ninyo ang naglagay ng pilak sa mga sako ninyo. Tinanggap ko ang mga pilak ninyo.>> Pagkatapos, dinala ng namamahala si Simeon sa kanyang mga kapatid.
Pinapasok ng namamahala sa bahay ni Jose ang magkakapatid at binigyan niya sila ng tubig upang panghugas nila ng mga paa nila. Binigyan rin niya ng pagkain ang mga asno.
Habang hinihintay nila si Jose, inihanda ng magkakapatid ang regalo nila para sa kanya. Sapagkat alam nilang makakasalo nila siyang mananghalian sa bahay ni Jose.
Pagdating ni Jose sa bahay niya, nagpatirapa ang magkakapatid at ibinigay nila sa kanya ang mga regalo na dinala nila.
Sinabi ni Jose sa kanila, <<Kumusta na kayo at kumusta na rin ang inyong ama na sinabi ninyo sa akin na matanda na, buhay pa ba siya?>>
Sumagot sila, <<Buhay pa po ang aming ama at malakas.>> Pagkatapos, muli silang nagpatirapa.
Pagkakita niya kay Benjamin na kapatid niya sa nanay niya. Sinabi niya, <<Ito ba ang sinabi ninyo sa akin na kapatid ninyong bunso?>> At sinabi niya kay Benjamin, <<Anak, pagpalain ka ng Diyos.>>
Kaagad na lumabas si Jose dahil naiiyak na siya sa pananabik niya sa kanyang kapatid. Pumasok siya sa kanyang kwarto at umiyak siya doon.
Pagkatapos maghilamos ni Jose, bumalik siya sa kanyang mga kapatid, pero pinigilan niya ang kanyang sarili. At ipinag-utos niya na ihain na ang pagkain.
Iba ang mesa na pinagkainan ni Jose at iba rin ang mesa ng pinagkainan ng mga kapatid niya. At iba ang mesa na pinagkainan ng mga Egipcio. Sapagkat para sa mga Egipcio nakakahiya ang makisalo sa mga Hebreo.
Nakaharap kay Jose ang mesa na pinagkakainan ng mga kapatid niya. Nagtinginan ang magkakapatid dahil nagtaka sila sa pagkasunodsunod ng pagkakaupo nila mula sa panganay hanggang sa bunso.
Inahinan sila ng pagkain mula sa mesa niJose pero ang inihain kay Benjamin limang beses kaysa sa mga kapatid niya. Masaya silang kumain at uminom sila kasama niya.
Pagkatapos, sinabi ni Jose sa namamahala sa bahay niya, <<Punuin mo ng maraming pagkain ang mga sako ng mga lalake ayon sa kaya nilang dalhin at ibigay ninyo ang pilak sa mga sako nila.
At ang pilak na kopa ko, ilagay mo sa sako ng bunsong kapatid nila kasama ng pilak na pinambayad nila ng pagkain.>> Ginawa ng namamahala ang lahat ng sinabi ni Jose.
Kinabukasan habang mag-uumaga na, umalis ang magkakapatid kasama ng mga asno nila.
Habang malapit pa ang magkakapatid sa bayan na iyan, sinabi ni Jose sa namamahala, <<Bilisan mong habulin ang mga lalakeng iyan. Kung mahabol mo sila, sabihin mo sa kanila, <Bakit ginantihan ninyo ng masama ang ipinakita niyang mabuti sa inyo?
Bakit kinuha ninyo ang kopa niya? Hindi ba't ang kopang ito ang siyang pinag-iinuman ng amo ko at iyan ang ginagamit niyang panghula? Sa ginawa ninyong iyan, gumawa kayo ng masama.> >>
Nahabol ng namamahala ang magkakapatid at sinabi sa kanila ang sinabi ni Jose.
Pero sinabi nila sa kanya, <<Bakit po ninyo nasabi sa amin iyan? Hindi namin magagawa iyan!
Paano namin kukunin ang pilak o ginto sa bahay ng amo mo, hindi ba't ibinalik na namin ang pilak na nakita namin sa mga sako namin mula sa Canaan?
Kung makikita mo ang kopang iyan sa mga sako ng isa sa amin, dapat siyang patayin at magiging alipin mo kami. >>
Sinabi ng pinakapunong alipin, <<Sige, kung makikita ko ang kopa sa isa sa inyo, magiging alipin ko siya at ang iba sa inyo ay walang kasalanan.>>
Kaya kaagad na ibinaba ng bawat isa ang sako nila at binuksan.
Isa-isang hinanap ng namamahala ang kopa sa mga sako nila, mula sa panganay hanggang sa bunso. At nakita sa sako ni Benjamin ang kopa.
Nang makita ng magkakapatid ito, pinunit nila ang damit nila. Muli nilang isinakay sa asno nila ang mga sako nila at bumalik sa bayan.
Nang dumating si Juda at ang mga kapatid niya sa bahay ni Jose, nadatnan pa nila siya doon. Kaya nagpatirapa sila sa harapan ni Jose.
Sinabi ni Jose sa kanila, <<Ano ang ginawa ninyo? Hindi ba ninyo alam na marunong akong manghula?>> Kaya wala kayong maitatago sa akin!>>
Sinabi ni Juda, <<Wala na po kaming maikakatwiran sa inyo at hindi namin masasabi na wala kaming kasalanan. Ang Diyos ang nagpakita sayo na may kasalanan kami. Ngayon, kaming lahat ay alipin mo at ang kapatid namin na nakitaan ng kopa.>>
Pero sinabi ni Jose, <<Hindi ko magagawa iyan. Kung sino ang nakitaan ng kopa, siya lang ang magiging alipin ko. Pero umuwi na ang iba sa inyo sa ama ninyo na payapa.>>
Lumapit si Juda kay Jose at sinabi, <<Pahintulutan mo po akong magsalita sayo at huwag ka sanang magalit sa akin dahil kagaya ka ng Faraon.
Tinanong mo kami noong una kung may ama pa ba kami at kapatid.
At sinagot ka namin na may ama pa kami na matanda na, at may bunso kaming kapatid na ipinanganak sa katandaan niya. Namatay ang kapatid niya at siya nalang ang natira sa totoong magkapatid. Mahal na mahal siya ng aming ama.>>
<<Sinabi mo sa amin na mga alipin mo, <Dalhin ninyo siya sa akin upang makita ko siya.>
At sinabi po namin sa inyo, <Hindi maaaring iwan ng kapatid naming bunso ang ama namin, dahil baka ang pag-alis ng bunsong anak niya ang siyang ikamamatay niya.>
Ngunit sinabi mo sa amin na hindi kami magpapakita sayo kung hindi namin kasama ang kapatid naming bunso.
Nang bumalik kami sa ama ko na alipin mo, sinabi namin sa kanya ang lahat ng sinabi mo.
Nang sinabi ng ama namin sa amin na bumalik kami sa Egipto at bumili pa ng pagkain.>
sinabi namin sa kanya na hindi kami makakabalik sa Egipto kung hindi namin kasama ang kapatid naming bunso, dahil hindi kami maaaring magpakita sayo kung hindi namin kasama ang bunsong kapatid namin.> >>
<<Sinabi ng ama namin na alipin mo, <Alam ninyong dadalawa lang ang anak ko sa asawa ko na si Raquel.
Wala na ang isa. Sinabi ko, <Siguradong niluray-luray na siya ng mabangis na hayop. At mula noon, hindi ko na siya nakita.
Kung kukunin pa ninyo sa akin ang isang ito at kung may mangyaring masama sa kanya, baka mamatay ako sa sobrang lungkot.> >>
<<Kaya kung babalik ako sa ama ko na alipin mo at hindi ko kasama ang bunsong kapatid namin, siguradong mamatay ang aming ama na matanda na, sa sobrang lungkot. Dahil ang buhay ng ama namin, nakadugtong sa bunsong kapatid namin.
<range>
Ipinangako ko sa ama ko na hindi mapapahamak ang bunso naming kapatid. Sinabi ko sa ama ko na kung hindi ko maibabalik sa kanya ang anak niya, ako ang dapat sisihin habang buhay.>>
<<Kaya pahintulutan mo pong manatili ako sa lugar na ito. Magiging alipin ako ng amo ko kapalit ng lalakeng ito. At pahintulutan mo pong bumalik ang bunso naming kapatid sa ama namin kasama ng mga kapatid niya.
Hindi ako makakabalik sa ama ko kung hindi ko kasama ang anak niya. Hindi ko kayang tignan kung may masamang mangyari sa ama ko.
Hindi mapigilan ni Jose ang pag-iyak niya sa harapan ng kangyang mga alipin. Kaya pinalabas niya sila. Nang sila nalang ang nandoon, nagpakilala siya sa mga kapatid niya.
Umiyak siya ng malakas at narinig ng mga Egipcio ito at nabalitaan ng mga taong nasa palasyo ng Faraon.
Sinabi ni Jose sa kanyang mga kapatid, <<Ako si Jose! Buhay pa ba ang ama ko?>> Pero hindi sinagot ng mga kapatid ni Jose ang tanong niya dahil natulala sila.
Kaya sinabi ni Jose sa kanila, <<Lumapit kayo sa akin.>> Nang lumapit sila kay Jose, sinabi ni Jose sa kanila, <<Ako ang kapatid ninyo na si Jose na ipinagbili ninyo at dinala sa Egipto.
Ngayon, huwag kayong malungkot at huwag ninyong sisihin ang inyong sarili dahil ipinagbili ninyo ako dito, dahil ang Diyos ang nagsugo sakin dito upang magligtas ng buhay.
Sapagkat ikalawang taon pa lang ng taggutom, at may limang taon pa na walang ani.
Pero isinugo ako ng Diyos dito upang maligtas kayo at manatili pa ang lahi ninyo dito sa mundo.
Kaya hindi kayo ang nagsugo sa akin dito kundi ang Diyos. Ginawa niya akong tagapagpayo sa Faraon, tagapamahala ng kanyang bahay at sa buong Egipto.
Ngayon, magmadali kayong bumalik sa aking ama at sabihin sa kanya na ang anak niya ay ginawa ng Diyos na tagapamahala sa buong Egipto. At sabihin ninyo sa kanya na kaagad ko siyang pinapapunta dito.
At sabihin rin ninyo sa kanya na manirahan siya sa lugar ng Goshen kasama ang mga anak niya at mga apo niya, mga hayop niya, at lahat ng ari-arian niya upang malapit siya sa akin.
Aalagahan ko siya dito sa Goshen dahil may limang taon pa na taggutom. Ayaw kong magutom siya at ang pamilya niya, ganoon din ang mga hayop niya.
Sinabi pa ni Jose, <<Ngayon alam na ninyo at ng kapatid kong si Benjamin na ako si Jose nakausap ninyo.
Sabihin ninyo sa aking ama kung paano ako iginagalang dito sa Egipto at ang tungkol sa lahat ng nakita ninyo. At agad ninyo siyang dalhin dito.>>
Pagkatapos, niyakap ni Jose ang kanyang kapatid na si Benjamin at umiyak siya at umiyak din si Benjamin habang nakayakap siya kay Jose.
Habang umiiyak si Jose, hinagkan niya ng isa-isa sa pisngi ang kanyang mga kapatid. Pagkatapos niyon, nakipag-usap sa kanya ang kanyang mga kapatid.
Nang makarating sa palasyo ng Faraon ang balita na pumunta ang mga kapatid ni Jose sa Egipto, natuwa si Faraon at ang kanyang mga opisyal.
Sinabi ng Faraon kay Jose, <<Sabihin mo sa iyong mga kapatid na magsakay sila ng pagkain sa mga hayop nila at bumalik sa Canaan.
At dalhin ninyo ang inyong ama at mga pamilya ninyo sa akin. Ibibigay ko sa inyo ang napakagandang lupain na nasa Egipto at kainin ninyo ang pinakamasarap na pagkain na maaani dito.>>
<<Sabihin mo rin sa kanila na magdala sila ng karwahe mula dito sa Egipto upang may sasakyan ang mga asawa nila at mga anak nila sa paglipat nila dito. At dalhin nila dito ang kanilang ama.
Huwag na ninyong alalahanin ang mga ari-arian ninyo na maiiwan doon, dahil ibibigay sa inyo ang magagandang bagay dito sa Egipto.>>
Kaya ginawa ng mga anak ni Jacob ang mga iyan. At katulad ng iniutos ng Faraon, binigyan ni Jose ang mga kapatid niya ng karwahe at binigyan niya sila ng pagkain na babaunin nila sa kanilang paglalakbay.
Ibinigay ni Jose ang isang damit na pampalit sa bawat kapatid niya, pero ibinigay niya kay Benjamin ang tatlong daang pilak at limang damit na pampalit.
Pinadalhan din niya ang kanyang ama ng sampong asno na magdadala ng magagandang bagay na gawa sa Egipto, at sampong babae na asno na magdadala ng mga trigo, tinapay, at baon ng kanyang ama habang patungo siya sa Egipto.
Nang pinaalis na niya ang kanyang mga kapatid, sinabi niya, <<Huwag kayong mag-aaway sa daan.>>
Kaya umalis na sila sa Egipto at bumalik sa kanilang ama sa Canaan.
Sinabi ng magkakapatid sa kanilang ama, <<Buhay pa si Jose, at siya ang namamahala sa buong Egipto.>> Nagulat si Jacob at halos hindi siya makapaniwala.
Ngunit sinabi ng magkakapatid kay Jacob ang lahat ng sinabi ni Jose sa kanila. At ng makita niya ang mga karwahe na ipinadala ni Jose na sasakyan niya upang pumunta sa Egipto, lumakas siya
at nasabi niya, <<Totoo palang buhay pa ang anak ko na si Jose! Pupuntahan ko siya bago ako mamatay.>>
Kaya umalis si Jacob patungo sa Egipto. Dinala niya ang lahat ng ari-arian niya. Nang makarating si Jacob sa Beer-seba, naghandong siya sa Dios ng kanyang ama na si Isaac.
Nang gabi na, nakipag-usap ang Diyos kay Jacob sa pamamagitan ng isang pangitain. Sinabi niya, <<Jacob, Jacob!>> Sumagot siya <<Narito ako.>>
Ngayon, sinabi ng Dios, <<Ako ang Dios na Dios ng iyong ama. Huwag kang matakot pumunta sa Egipto dahil gagawin kong dakilang bansa ang mga lahi mo doon.
Kasama ninyo akong pupunta sa Egipto at ibabalik ko kayong muli dito sa Canaan. At kung mamatay ka, nasa tabi mo si Jose.>>
Pagkatapos noon, ipinasakay ng mga anak niya si Jacob sa karwaheng ibinigay ni Faraon upang sakyan niya. Ipinasakay din nila ang kanilang mga asawa at mga anak nila, at umalis sila mula sa Beer-seba.
Dinala nila sa Egipto ang mga hayop nila at ang mga ari-arian nila na naipon nila sa Canaan.
Dinala din ni Jacob ang lahat ng lahi niya sa Egipto, ang mga anak at mga apo niya.
Ito ang mga lahi ni Jacob na kasama niyang pumunta sa Egipto. Si Ruben ang kanyang panganay.
Ang mga anak ni Ruben ay sina Hanoc, Fallu, Hezron, at Carmi.
Ang mga anak ni Simeon ay sina Jemuel, Jamin, Ohad, Jaquin, Zohar, at si Saul na anak ng babaeng Cananea
Ang mga anak ni Levi ay sina Gershon, Coat, at Merari.
Ang mga anak ni Juda ay sina Er, Onan, Shela, Perez, at Zera. (Pero namatay sina Er at si Onan sa Canaan.) Ang mga anak ni Perez ay sina Hezron at Hamul.
Ang mga anak ni Isacar ay sina Tola, Pua, Job, at Simron.
Ang mga anak ni Zebulun ay sina Sered, Elon, at Jahleel.
Iyan ang mga anak ni Jacob kay Lea na ipinanganak sa Padan Aram. Ipinanganak din niya ang anak na babae ni Jacob na si Dina. Ang mga anak at mga apo niya ay tatlumpo at tatlo.
Ang mga anak ni Gad ay sina Zifion, Hagui, Suni, Ezbon, Eri, Arodi, at Areli.
Ang mga anak ni Asher ay sina Jimna, Isua, Isui, at Beria at ang kapatid nilang babae na si Sera. Ang mga anak ni Beria ay sina Heber at Malquiel.
Sina Gad at Aser ang mga anak ni Jacob kay Zilpa na alipin na ibinigay ni Laban sa anak niya na si Lea. Ang mga anak at mga apo ni Jacob kay Zilpa ay labing anim.
Ang mga anak ni Jacob kay Raquel ay sina Jose at si Benjamin.
Ang mga anak ni Jose sa asawa niya na si Asenat ay sina Manases at si Efraim na ipinanganak sa Egipto. Si Asenat ang anak na babae ni Potifera na pari sa On.
Ang mga anak ni Benjamin ay sina Bela, Bequer, Asbel, Gera, Naaman, Ehi, Ros, Mupim, Hupim, at Ard.
Sina Jose at si Benjamin ang mga anak ni Jacob kay Raquel. Ang mga anak at mga apo ni Jacob kay Raquel ay labing apat.
Ang anak ni Dan ay si Husim.
Ang mga anak ni Neftali ay sina Jahzeel, Guni, Jeser, at Silem.
Sina Dan at si Neftali ay mga anak ni Jacob kay Bilha na alipin na ibinigay ni Laban sa anak niyang si Raquel. Pito silang lahat.
Lahat ng anak at mga apo ni Jacob kasama niyang pumunta sa Egipto, animnapu't anim sila. Hindi pa kasama dito ang mga asawa ng kanyang mga anak.
Kasama ang dalawang anak ni Jose na ipinanganak sa Egipto, pitumpo ang lahat ng lahi ni Jacob na pumunta sa Egipto.
Inutusan ni Jacob si Juda kay Jose upang ituro sa kanila ang daan papunta sa Goshen. Nang makarating sina Jacob sa Goshen,
sumakay si Jose sa karwahe niya at pumunta sa Goshen upang salubungin niya ang kanyang ama. Nang magkita sila, niyakap ni Jose ang kanyang ama at matagal siyang umiyak.
Sinabi ni Jacob kay Jose, <<Ngayon, nakahanda na akong mamatay dahil nakita kitang buhay pa.>>
Sinabi ni Jose sa kanyang mga kapatid at sa pamilya ng kanyang ama, >>Aalis ako at sasabihin ko sa Faraon na nandito na ang aking mga kapatid at ang pamilya ng ama ko na nanirahan sa Canaan.
Sasabihin ko rin sa kanya na nagpapastol kayo ng mga hayop, at dinala ninyo ang lahat ng hayop at ari-arian ninyo.
Kaya kung ipapatawag niya kayo at kung tatanungin niya kayo kung ano ang trabaho ninyo,
sabihin ninyo na nagpapastol kayo ng mga hayop mula bata pa kayo katulad ng mga magulang ninyo. Sa ganoon, patirahin niya kayo sa Goshen. Sapagkat para sa mga Egipcio nakakapandiri ang mga nagpapastol.>>
Kaya pumunta si Jose sa Faraon at sinabi, <<Dumating na ang aking ama at mga kapatid ko mula sa Canaan. Dinala nila ang lahat ng kanilang hayop at lahat ng ari-arian nila. Nasa Goshen sila ngayon.>>
Pinili niya ang lima sa kanyang mga kapatid at ipinakilala niya sila sa Faraon.
Tinanong ng Faraon ang mga kapatid niya, <<Ano ang trabaho ninyo?>> Sumagot sila, <<Nagpapastol po kami ng mga hayop katulad ng mga magulang namin.
Pumunta kami dito upang makitira sa inyo dahil matindi na ang tagguton sa Canaan at wala na kaming mapagpastulan sa mga hayop namin. Kaya nakikiusap kami sayo na pahintulutan mo kaming manirahan sa Goshen.>>
Sinabi ng Faraon kay Jose, <<Ngayon, dumating na dito sa iyo ang ama at mga kapatid mo.
Dahil ikaw ang namamahala sa buong Egipto, patirahin mo ang iyong pamilya sa Goshen na isa sa pinakamagandang lupain dito. Kung meron kang mapipili na mahusay magpastol, gawin mo siyang tagapagpastol ng mga hayop ko.>>
Isinama ni Jose ang kanyang ama na si Jacob at ipinakilala sa Faraon. At pinagpala ni Jacob ang Faraon.
Tinanong ng Faraon si Jacob, <<Ilang taon ka na?>>
Sumagot si Jacob sa Faraon, << Umabot ng 130 taon na akong walang kasiguraduang kinaroroonan. Maikli at mahirap ang buhay ko dito sa mundo. Ang buhay ko ay hindi umabot sa haba ng buhay ng mga ninuno ko.>>
Pagkatapos, pinagpala muli ni Jacob ang Faraon at umalis siya sa harapan ng Faraon.
Sinunod ni Jose ang iniutos sa kanya ni Faraon dahil pinatira niya ang kanyang ama at mga kapatid sa Rameses na isa sa pinakamagandang lugar sa Egipto.
Nagbigay ng pakain si Jose sa ama niya, sa mga kapatid niya, at sa lahat ng pamilya nila ayon sa dami ng mga anak nila.
Ngayon, matindi ang taggutom. Kaya wala ng makain kahit saan. Nanghihina na ang mga tao sa Egipto at sa Canaan dahil sa gutom.
Kaya inipon ni Jose ang lahat ng pera na pinambili ng pagkain ng mga taga Egipto at taga Canaan at dinala niya ito sa palasyo ng Faraon.
Nang wala ng pera ang mga taong nasa Egipto at sa Canaan, pumunta kay Jose ang mga Egipcio. At sinabi nila sa kanya, <<Bigyan mo po kami ng pagkain dahil wala na kaming pambili at mamatay na kami sa gutom.>>
Sinabi ni Jose sa mg taong iyan, <<Kung wala na kayong pambili ng pagkain, dalhin ninyo sa akin ang mga hayop ninyo upang pambayad ninyo.>>
Kaya dinala nila kay Jose ang mga kabayo, tupa, kambing, baka at mga asno nila at ipinagpalit nila ng pagkain nila. Sa loob ng isang taon, si Jose ang nagbibigay sa kanila ng pagkain kapalit ng mga hayop nila.
Pagkatapos ng isang taon, muling pumunta ang mga tao kay Jose at sinabi nila sa kanya, <<Hindi namin maitatago sa iyo na wala na kaming pera at mga hayop dahil nasayo na. Wala ng natira sa amin, kundi ang katawan at lupa nalang namin.
Kaya tulungan mo kami upang hindi kami mamatay at hindi namin mapabayaan ang mga lupa namin. Payag na kaming maging alipin ng Faraon at sa kanya na ang mga lupa namin para lang may makain kami. Bigyan po ninyo kami ng binhi na itatanim namin upang hindi kami mamatay at hindi namin mapabayaan ang lupa namin.>>
Kaya binili ni Jose para sa Faraon ang lahat ng lupang nasa Egipto. Ibinenta ng mga taong naninirahan sa Egipto ang mga bukid nila kay Jose dahil sa matinding taggutom. Kaya pag-aari ng Faraon ang lahat ng lupa na nasa Egipto.
At ang lahat ng tao sa Egipto, ginawa ni Jose ng alipin ng Faraon.
Ngunit hindi binili ni Jose ang lupa ng mga pari dahil palaging tumatanggap ang mga pari ng pera mula sa Faraon at binibigyan sila ng Faraon sa mga kailangan nila.
Sinabi ni Jose sa mga tao, <<Ngayon, nabili ko na kayo at ang lupa ninyo para sa Faraon. Ito ang binhi upang makapagtanim kayo.
Sa panahon ng pag-aani ninyo, dapat ninyong ibigay sa Faraon ang ikadalawampong bahagi ng ani ninyo. At kunin na ninyo ang natira upang may maitanim kayo at may makain ang pamilya ninyo.>>
Sinabi ng mga tao, <<Iniligtas po ninyo ang aming buhay. Kaya kung gusto mo, magiging alipin kami ng Faraon.>>
Kaya ginawang kautusan ni Jose sa buong Egipto na dapat ibigay sa Faraon ang ikadalampong bahagi sa mga ani nila. At hanggang ngayon, ginagawa pa nila iyan. Ang lupa lang ng mga pari ang hindi naging pag-aari ng Faraon.
Kaya nanirahan ang mga Israelita sa lugar ng Goshen na sakop ng Egipto. Naging kanila ang lupain doon at dumami pa ang kanilang mga lahi.
Nanirahan si Jacob sa Egipto sa labingpitong taon. Nabuhay siyan 147 na taon.
Nang maramdaman ni Jacob na malapit na siyang mamatay, tinawag niya ang kanyang anak na si Jose at sinabi, <<Kung kalugud-lugod ako sayo, ilagay mo ang kamay mo sa ilalim ng aking paa bilang pangako mo sa pagpapatuloy mo ng katapatan at kabutihan mo sa akin. Kung mamamatay na ako, huwag mo akong ilibing dito sa Egipto,
kundi ilabas mo ako sa Egipto at ilibing mo ako sa libingan ng mga ninuno ko.>> Sumagot si Jose, <<Gagawin ko ang sinasabi mo.>>
Sinabi ni Jacob, <<Mangako ka sa akin.>> Kaya nangako si Jose sa kanyang ama. Nagpatirapa si Jacob sa kanyang higaan upang magpasalamat sa Diyos.
Pagkatapos niyan, may nagbalita kay Jose na may sakit ang ama niya. Kaya sa pagpunta niya sa kanyang ama, isinama niya ang dalawang anak niya na si Manases at si Efraim.
Nang malaman ni Jacob na dumating ang anak niya na si Jose, sinikap niyang umupo sa higaan niya.
Sinabi ni Jacob kay Jose,<<Noong nasa Luz pa ako sa lugar ng Canaan, nagpakita sa akin ang Dos at pinagpala niya ako.>>
Sinabi niya sa akin,<<Pararamihin ko ang mga lahi mo at gagawin kitang ama ng maraming bansa. At ibibigay ko sa iyong mga lahi ang lugar ng Canaan at mapapasakanila ito kailan mang.>>
At sinabi niya, <<Ang dalawang anak mo na sina Efraim at si Manases na ipinanganak dito sa Egipto bago pa ako dumating, ituturing ko silang mga anak ko katulad nina Reuben at Simeon na itinuring kong mga anak ko.
Ngunit kung may mga anak kapa, sila ang sa iyo at magmumula kina Manases at kay Efraim ang mamanain nila.
Sa pagbalik namin mula sa Padan Aram, namatay si Raquel sa Canaan. Sa panahong iyon, malapit na kami sa Efrata. Kaya inilibing ko nalang siya sa tabi ng daan papunta sa Efrata (na tinatawag ngayong Betlehem).>>
Ng makita ni Israel ang dalawang anak ni Jose, nagtanong siya sa kanya, <<Sino sila?>>
Sumagot si Jose sa ama niya, <<Sila ang dalawang anak ko na ibinigay ng Dios sa akin dito sa Egipto.>> Kaya sinabi ni Jacob, <<Ilapit mo sa akin ang mga anak mo upang pagpalain ko sila.>>
Sa panahong iyon, malabu na ang nakikita ni Israel dahil matanda na siya. Kaya inilapit ni Jose ang mga anak niya kay Israel. Niyakap at hinalikan sila ni Israel.
Sinabi ni Israel kay Jose, <<Hindi ko na inisip na makikita pa kitang muli. Ngunit ngayon, ipinahintulot ng Diyos na hindi lang ikaw ang makikita ko kundi pati mga anak mo.>>
Kinuha ni Jose ang dalawa niyang mga anak na kalong ng kanilang lolo na si Israel at nagpatirapa siya bilang paggalang sa ama niya.
Pagkatapos, muli niyang inilapit ang mga anak niya sa lolo nila upang pagpalain niya sila. Si Efraim nasa kanan ni Jose na nasa kaliwa ni Israel at si Manases, ay nasa kaliwa ni Jose na nasa kanan ni Israel.
Ngunit pinagkrus ni Israel ang kanyang kamay, ipinatong niya ang kanang kamay niya sa ulo ng bunso na si Efraim at ipinatong niya ang kanang kamay niya sa ulo ng panganay na si Manases.
Pagkatapos, pinagpala ni Israel sina Jose at sinabi, <<Ang Diyos na nagbabantay sa akin mula ng ipanganak ako hanggang ngayon ang siya ring Diyos na pinaglilingkuran ng mga ninuno natin na sina Abraham at Isaac, na siyang magpapala sa mga batang ito.
Pagpalain nawa sila ng anghel na nagligtas sa akin sa lahat ng kasamaan. Nawa sa pamamagitan nila, maalala nila ako at ang aking mga ninuno na sina Abraham at Isaac. At dumami pa sana sila sa mundo.>>
Nang makita ni Jose na ipinatong ng kanyang ama ang kanang kamay niya sa ulo ni Efraim, hindi siya natuwa. Hinawakan niya ang kamay ng kanyang ama at ipinatong niya sa ulo ni Manases.
Sinabi ni Jose sa ama niya, <<Ama ko, hindi iyan ang panganay, nandito siya, ipatong mo sa kanya ang kamay mo.>>
Ngunit sumagot ang ama niya, <<Oo alam ko anak ko. Ang mga lahi ni Manases magiging kilalang bansa. Ngunit lalong magiging kilala ang mga lahi ng bunso dahil magiging maraming bansa ang lahi niya.>>
Kaya sa ganyang paraan, ginawa ni Israel na igit si Efraim kaysa kay Manases. Sa araw ding iyan, pinagpala ni Jacob ang dalawang anak ni Jose. Sinabi niya, <<Gagamitin ng mga Israel ang pangalan mo sa pamamagitan ng pagsasalita nilai, <<Pagpalain ka nawa ng Dios katulad nina Efraim at Manases.
Kaya sinabi ni Israel kay Jose, <<Malapit na akong mamatay. Pero huwag kang mag-alala dahil sasamahan kayo ng Dios at ibabalik niya kayo sa lupain ng mga ninuno ninyo.
Jose ikaw ang magmamana sa Shekem, hindi ang iyong mga kapatid. Ang lupang iyan, nakuha ko dahil sa pakikipaglaban ko sa mga Amoreo sa pamamagitan ng tabak at pana ko.>>
Pagkatapos, tinawag ni Jacob ang lahat ng kanyang anak. Sinabi niya, <<Lumapit kayo sa akin dahil sasabihin ko sa inyo ang mangyayari sa inyo pagdating ng araw.
Mga anak ko, lumapit kayo sa akin at pakinggan ninyo ako. Pakinggan ninyo ang inyong ama na si Israel.
Ruben, ikaw ang panganay kong lalake noong kabataan ko pa, higit kang kilala at malakas kaysa mga kapatid mo.
Pero katulad ka ng kumukulong tubig na hindi mapigilan ang kagustuhan ng katawan mo na masama. Dahil sinipingan mo ang aking asawa na alipin. Sa ginawa mong iyan, hindi na ikaw ang makahihigit sa iba.
Sina Simeon at si Levi na magkapatid, ang mga sandata nila ginagamit nilang lumaban sa mga tao.
Hindi ako sasama o pupunta sa pagtitipon ninyo dahil kung nagagalit kayo, pumapatay kayo ng mga tao at sa sariling kagustuhan ninyo ay pinipilay ninyo ang mga toro.
Sumpain nawa sina Simeon at si Levi dahil sa galit at sa kanilang kalupitan. Paghihiwalain ko sila at ipapangalat sa Israel.
Ikaw Juda, pupurihin ka ng mga kapatid mo at dahil tatalunin mo ang iyong mga kaaway, luluhod sayo ang mga kapatid mo.
Ikaw Juda, maitutulad ka sa anak ng leon na pagkatapos mong kumain ng hayop, mahihiga ka upang magpahinga, at walang makakapangahas na gumising sa kanya.
Ang mga lahi ni Juda ang siyang hari kailanman. At walang hanggan ang pamumuno nila hanggang sa dumating ang taong may karapatan na dapat sundin ng mga tao.
Kahit itali ni Juda ang asno malapit sa pinakamagandang tanim na ubas, hindi ito mauubos sa sobrang dami. At kahit panlaba niya ang katas ng ubas, hindi niya ito mauubos.
Ang mga mata ni Juda ay mapula dahil sa alak at ang ngipin niya ay puting puti pa dahil sa gatas na iniinom niya.
Ikaw naman Zebulun, maninirahan ka malapit sa dagat. Ang lupa mo ay magiging daungan ng mga sasakyan sa dagat. Ang lupa mo ay hanggang sa Sidon.
Ikaw Isacar, maitutulad ka sa malakas na asno na nagpapahinga sa tirahan ng mga tupa.
Tinitiis mong magpaalipin at magtrabaho ng mabigat, mabuti at maganda lang sana ang tinirhan mo.
Ikaw Dan, hahatol ka ng mabuti sa mga tao mo bilang isa sa mga lahi ni Israel.
Magiging katulad ka ng mabangis na ahas na nasa tabi ng daan na tumutuklaw sa paa ng kabayo na dumadaan. Kaya mahuhulog ang nakasakay dito.
Panginoon, naghihintay ako sa iyong pagliligtas.
Ikaw Gad, lulusubin ka ng grupo ng mga magnanakaw. Pero tatalunin sila ni Gad at tatakbo sila.
Ikaw Aser, marami ang pagkain mo. Mag-aani ka ng pagkain para sa mga hari.
Ikaw Neftali, maitutulad ka sa pinakawalang usang nanganganak ng magagandang anak.
Ikaw Jose, maitutulad ka sa mabungang baging na nakatanim sa gilid ng bukal na gumagapang sa pader.
Galit kay Jose ang mga marunong pumana. Sa galit nila sa kanya, papanain nila siya.
Pero lagi mo rin silang papanain. At ang iyong kamay ay lalakas dahil sa tulong ng Makapangyarihang Diyos ni Jacob na nagpapastol at kumakalong sa Israel.
Siya ang Makapangyarihang Diyos ng mga ninuno mo na tumutulong at nagpapala sayo. Bibigyan ka niya ng ulan at tubig sa bukal. At bibigyan ka niya ng maraming anak at hayop.
Ngayon, marami ang iyong pagpapala, at lagpas pa sa mga bundok noon. Jose nawa matanggap mo ang mga pagpapalang ito, ikaw ang nakahihigit kaysa sayong mga kapatid.
Ikaw Benjamin, maitutulad ka sa asong gubat na nanghuhuli ng hayop upang kainin sa umaga at sa gabi hinahati niya ang natira.>>
Iyan ang labingdalawang mga anak ni Jacob na pinagmulan ng lahi ng Israel. At iyan ang sinabi ng kanilang ama noong pinagpala niya sila ayon sa nararapat sa bawat isa sa kanila.
Pagkatapos, ipinagbilin ni Jacob sa mga anak niya, <<Malapit ko nang makasama ang mga kamag-anak kong patay na. Ilibing ninyo ako sa tabi ng mga magulang ko sa yungib na nasa bukid ni Efron na Heteo.
Ang bukid na iyon ay nasa Macpela na malapit sa Mamre na nasa lupain ng Canaan ang bukid na binili ni Abraham kay Efron na Heteo upang maging libingan.
Doon inilibing si Abrahan at ang kanyang asawa na si Sara at doon din inilibing si Isaac at ang kanyang asawa na si Rebeca at doon ko rin inilibing si Lea.
Binili ang bukid at ang yungib na nandoon sa mga Heteo.>>
Pagkatapos magsalita ni Jacob sa kanyang mga anak, nahiga siya at nalagutan na siya ng hininga. At kasama na niya ang kaluluwa ng mga magulang niya.
Niyakap ni Jose ang kanyang ama at habang umiiyak siya, hinigyan niya pisngi.
Pagkatapos, inutusan ni Jose ang mga manggagamot na balsamuhin ang ama niya. Kaya binalsamo nila siya.
Sa panahong iyon, ang pagkabalsamo sa kanya ay tumagal ng 40 araw, ayon sa nakaugalian ng mga Egipcio. Nagluksa ang mga Egipcio para sa kanya ng 70 araw.
Nang matapos na ang kanilang pagluluksa, sinabi ni Jose sa mga opisyal ng Faraon, <<Nakikiusap ako sa inyo na sabihin ninyo sa Faraon
na pahintulutan niya akong ilibing ang aking ama sa Canaan. Sapagkat sinabi niya sa akin, <Malapit na akong mamatay. Kaya mangako ka sa akin na ililibing mo ako sa libingan na hinukay ko sa Canaan.> Pagkatapos ng libing, kaagad akong babalik.>>
Sinabi ni Faraon kay Jose, <<Umalis kana at ilibing mo na ang iyong tatay ayon sa ipinapangako niya sayo.>>
Kaya umalis si Jose upang ilibing ang kanyang ama. Kasama niyang umalis ang lahat ng opisyal ng Faraon, ang mga matatandang pinuno sa palasyo ng Faraon at ang lahat ng matatandang pinuno na naninirahan sa Egipto.
Kasama rin ni Jose ang kanyang pamilya, mga kapatid at ang pamilya ng ama niya. Ang naiwan nalang sa Goshen ay yong maliliit na bata at ang mga tupa, kambing, at mga baka nila.
Kasama rin ni Jose ang mga sundalo na nakasakay sa mga karwahe at ang mga sundalo na nakasakay sa mga kabayo. Talagang napakarami nila.
Nang dumating sila sa giikan ng Atad na nasa kabila ng Ilog Jordan, nagluksa sila doon at labis ang kanilang pag-iyak. Sa loob ng pitong araw, labis ang kalungkutan ni Jose para sa kanyang ama.
Nang makita ng mga Cananeong naninirahan doon ang pagluluksa nila sa giikan ng Atad, sinabi nila, <<Labis ang pagluluksa ng mga Egipcio.>> Kaya ang lugar na iyon na malapit sa Ilog Jordan, tinawag na Abel Mizraim.
Tinupag ng mga anak ni Jacob ang ipinagbilin niya sa kanila.
Sapagkat dinala nila ang bangkay niya sa Canaan at inilibing sa yungib na nasa bukid ng Macpela na malapit sa Mamre. Binili ni Abraham ang bukid na iyan kay Efron na Heteo upang gawing libingan.
Pagkatapos ilibing ni Jose ang kanyang ama, bumalik siya sa Egipto kasama ang mga kapatid niya at ang lahat ng kasama nilang naglibing.
Nang mailibing na ang kanilang ama, sinabi ng mga kapatid ni Jose, <<Baka galit pa sa atin si Jose at gantihan niya tayo sa ginawa natin sa kanya.>>
Kaya ipinasabi nila kay Jose, <<Bago mamatay ang iyong ama, nagbilin siyang
sabihin sayo na patawarin mo na kami sa masamang ginawa namin sayo. Kaya ngayon patawarin mo na kami na mga lingkod ng Diyos ng ama mo.>> Napaiyak si Jose sa mensahe na ipinasabi sa kanya ng mga kapatid niya.
Lumapit at nagpatirapa kay Jose ang kanyang mga kapatid at sinabi, <<Narito kami na mga alipin mo.>>
Pero sinabi ni Jose sa kanila, <<Huwag kayong matakot. Sino ako upang pigilan ang plano ng Diyos?
Totong nagplano kayo ng masama sa akin, pero nagplano ang Diyos ng mabuti upang iligtas ang marami sa gutom.
Kaya huwag kayong matakot. Dahil ako ang mag-aalaga sa inyo at sa mga anak ninyo.>> Ang pagsasalita ni Jose sa mga kapatid niya ng mabuting kalooban ang siyang nagbigay sa kanila ng kagalakan.
Naninirahan si Jose sa Egipto kasama ang lahat ng pamilya ng ama niya. Nabuhay siya ng 110 taon,
at nakita pa niya ang mga apo niya sa tuhod sa anak niyang si Efraim at sa apo niya na si Makir na anak ni Manases. Itinuring niyang anak ang mga anak ni Makir.
Ngayon, sinabi ni Jose sa kanyang mga kapatid, <<Malapit na akong mamatay, pero tutulungan kayo ng Diyos. Aalisin niya kayo dito at dadalhin niya kayo sa lugar na ipinangako niya kay Abraham, Isaac, at Jacob.>>
Pagkatapos, sinabi ni Jose sa mga Israelita, <<Mangako kayo na kung aalisin kayo ng Diyos dito, dalhin ninyo ang aking mga buto.>>
Namatay si Jose ng 110 taon. Inembalsamo nila siya at inilagay sa kabaong sa Egipto.
































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































Nang mamatay na si Moises na lingkod ng Panginoon, nagsalita ang Panginoon kay Josue na anak ni Nun na katuwang ni Moises noong una.
Sinabi ng Panginoon kay Josue, <<Si Moises na lingkod ko, patay na. Kaya kailangan mong maghanda at ang lahat ng Israelita upang tumawid sa Ilog ng Jordan patungo sa lugar na ibibigay ko sa inyo.
Ibibigay ko sa inyo ang lahat ng lugar na inyong mararating, katulad ng ipinangako ko kay Moises.
Ang lugar na iyan mula sa disyerto sa timog hanggang sa kabundukan ng Lebanon sa hilaga , at mula sa malaking Ilog ng Eufrates sa silangan , hanggang sa Dagat ng Mediteraneo sa kanluran , at ang lupain ng mga Heteo.
Walang taong makakatalo sa iyo, habang nabubuhay ka. Sasamahan kita katulad ng pagsama ko kay Moises. Hindi kita iiwan o pababayaan.
Magpakatatag ka at maging matapang, dahil ikaw ang mamumuno sa mga taong ito upang kunin ninyo ang lugar na ipinangako ko sa mga ninuno ninyo.
Magpakatatag ka at maging matapang. Sundin mong mabuti ang lahat ng kautusan na ibinigay sa iyo ng lingkod kong si Moises. Huwag mong kalimutan ang nakasulat doon upang manalo ka sa lahat mong gagawin.
Huwag mong kalimutang basahin ang Aklat ng Kautusan. Pagbulay-bulayan mo ito araw at gabi upang malaman mo kung paano mo gagawin ang lahat ng nakasulat doon. Kung gagawin mo iyan, sasagana ang iyong buhay at mananalo ka.
Lagi mong alalahanin ang bilin ko sayo na magpakatatag ka at maging matapang. Huwang kang matakot at manghina dahil ako na Panginoon mong Diyos ang sasama sayo sa lahat ng lugar na pupuntahan mo. >>
Kaya inutusan ni Josue ang mga namumuno ng Israel,
<<Libutin ninyo ang kampo at sabihin ninyo sa mga tao na maghanda sila ng pagkain dahil sa ikatlong araw mula ngayon, tatawid tayo sa Ilog ng Jordan upang kunin ang lugar na ibinigay sa atin ng Panginoon na Diyos natin.>>
Sinabi ni Josue sa mga lahi ni Reuben, sa mga lahi ni Gad, at sa kalahating mga lahi ni Manases,
<<Alalahanin ninyo ang sinabi ni Moises sa inyo na lingkod ng Panginoon. Sinabi niya na bibigyan kayo ng Panginoon na Diyos ninyo ng lugar ng kapahingahan. At ito na ang lugar na ibibigay niya sa inyo.
Kaya pwedeng manatili ang mga asawa ninyo, mga anak ninyo, at mga hayop ninyo sa lugar na ito na ibinigay sa inyo ni Moises, dito sa silangan ng Ilog ng Jordan. Pero ang lahat ng lalake na nakikipaglaban, dapat silang magdala ng mga armas nila. Mauuna sila sa mga kapatid nilang Israelita sa pagtawid sa Ilog ng Jordan upang tulungan sila sa pakikipaglaban.
Tulungan ninyo sila hanggang sa masakop nila ang lugar na ibinigay sa kanila ng Panginoon na Diyos natin, katulad ng ginawa niya sa inyo. Pagkatapos maaari na kayong bumalik dito sa silangan na bahagi ng Jordan, upang tirhan na ninyo ang lugar ninyo, na ibinigay sa inyo ni Moises na lingkod niya.>>
Sumagot ang mga taong iyan kay Josue, <<Gagawin namin ang lahat ng iniuutos mo sa amin at pupunta kami sa lahat ng lugar na iniuutos mo.
Susundin ka namin gaya ng pagsunod namin kay Moises. Samahan ka nawa ng Panginoon na Diyos mo katulad ng pagsama niya kay Moises.
Papatayin ang bawat taong hindi susunod sayo at hindi gagawa ng lahat ng sinabi mo. Kaya magpakatatag ka at maging matapang!>>
Pagkatapos, si Josue na anak ni Nun, nag-utos siya ng dalawang tao mula sa kampo nila sa Shitim upang mag-espiya sa lugar ng Canaan, lalong lalo na sa bayan ng Jerico. Nang makarating ang dalawang espiya sa Jerico, tumuloy sila sa bahay ni Rahab na isang babaeng bayaran.
Pero nabalitaan ng hari ng Jerico na may mga espiya ng Israelita na dumating nang gabing iyan upang tignan ang lugar nila.
Kaya nag-utos ang hari ng Jerico ng mga taong pupunta sa bahay ni Rahab at sinabi nila sa kanya, <<Ilabas mo ang mga lalakeng pumasok sa bahay mo, dahil mga espiya sila na pumunta dito upang tumingin sa lugar natin.>>
Pero naitago na muna ni Rahab ang dalawang espiya. Kaya sinabi niya, <<Oo, pumunta sa akin ang dalawang lalakeng iyan, pero hindi ko alam kung saang lugar sila galing.
Nang madilim na at bago pa isara ang pinto ng bayan, umalis na sila. At hindi ko alam kung saan sila pumunta. Kung hahabulin ninyo sila, baka madatnan pa ninyo sila.>>
(Ngunit bago pa makarating ang inutusan ng hari, naitgo na ni Rahab sa bubungan ng bahay niya ang mga lalakeng iyan at tinabunan niya sila ng mga uhay ng lino na pinapatuyo niya doon sa bubungan ng bahay niya.)
Kaya umalis ang mga tauhan ng hari upang hanapin ang mga espiyang iyan. Paglabas nila sa Jerico, isinara na ang pintuan ng bayan. Sa paghanap nila, nakarating sila sa lugar kung saan tumawid ang mga tao sa Ilog ng Jordan.
Bago humiga ang dalawang espiya para matulog, umakyat si Rahab sa bubong.
At sinabi niya sa kanila, <<Alam kong ibinigay ng Panginoon sa inyong mga Israelita ang lupaing ito. Kaya sobrang takot sa inyo ng lahat ng taong nananirahan dito sa Canaan.
Narinig namin na ng lumabas kayo mula sa Egipto, pinatuyo ng Panginoon ang Dagat na Pula para sa inyo. At narinig namin ang tungkol sa ginawa ninyo kay Sihon at Og na mga hari ng Amoreo na naninirahan sa silangang Ilog Jordan. Narinig namin na nilipol ninyo sila at ang lahat ng sundalo nila.
Nang marinig namin ang mga iyan, natakot kami sa inyo. Oo nanginig sa sobrang takot ang bawat isa sa amin! Dahil alam namin na ang Panginoon na Diyos ninyo ang siyang Diyos ng lahat ng nasa langit at lahat ng nasa daigdig.
Kaya sa pangalan ng Panginoon mangako kayo ngayon sa akin na magiging mabuti kayo sa pamilya ko dahil naging mabuti ako sa inyo. Bigyan mo ako ng patunay.
Mangako kayo sa akin na iligtas ninyo ang aking ama, ang aking ina, mga kapatid ko, at lahat ng pamilya namin. Ipangako ninyo sa akin na iligtas ninyo kami.>>
Sinabi ng mga espiya kay Rahab, <<Kung papatayin ka ng tao o ang pamilya mo, patayin rin niya sana kami. Kung hindi mo sasabihin sa mga tao ang plano namin, gagawa kami ng mabuti at tapat sa iyo, kung ibibigay na ng Panginoon sa amin ang lugar na ito.>>
Ang bahay ni Rahab ay nasa mataas na pader na nakapalibot sa bayan. Kaya ang ginawa niya naglabas siya ng lubid sa bintana upang makababa ang dalawang espiya sa labas ng pader ng bayan.
Bago sila umalis, sinabi ni Rahab sa kanila, <<Pumunta kayo sa mga bundok upang hindi kayo makita ng mga naghahanap sa inyo at magtago kayo doon sa loob ng tatlong araw hanggang sa bumalik ang mga naghahanap sa inyo dito. Pagkatapos, maaari na kayong umuwi.>>
Sinabi, ng dalawang espiya kay Rahab, <<Tutuparin namin ang ipinangako namin sayo.
Pero bago kami bumalik para lusubin ang lugar ninyo, kailangan mong ilagay ang pulang tali sa bintanang nilabasan namin. At kailangan mong tipunin sa bahay mo ang iyong mga magulang, mga kapatid, at lahat ng pamilya nila.
Kung may lalabas sa bahay mo patungo sa daan at may nagpahirap sa kanya, hindi mo kami dapat sisihin. Pero kung may nagpahirap sa inyo sa loob ng bahay mo, maaari mo kaming sisihin.
Ngunit kung sasabihin mo sa ibang tao ang gagawin namin, hindi namin tutuparin ang pangako namin sa iyo.>>
Pumayag si Rahab. Kaya ipinababa niya ang dalawang espiya at inilagay niya ang pulang tali sa labas ng bintana niya.
Nang umalis na ang dalawang espiya, pumunta sila sa mga bundok at doon nanatili sa loob ng tatlong araw. Hinanap ng mga tauhan ng hari ang dalawang espiya sa mga daan. Pero pagkatapos ng ilang araw, bumalik sila sa bayan dahil hindi nila nakita ang dalawang espiya.
Pagkatapos, bumaba ang dalawang espiya sa mga bundok at tumawid sa Ilog ng Jordan. Pumunta sila kay Josue na anak ni Nun. At sinabi nila kay Josue ang lahat ng nangyari sa kanila.
Sinabi ng dalawang espiya kay Josue, <<Tiyak na ibibigay sa atin ng Panginoon ang buong lupain na iyan. Sobrang takot sa atin ng lahat ng taong naninirahan doon.>>
Maagang bumangon si Josue at ang lahat ng mga Israelita. Umalis sila sa Shitim at pumunta sa Ilog ng Jordan at doon sila nagkampo bago sila tumawid.
Pagkatapos ng tatlong araw, nilakad ng mga namumuno ang palibot ng kampo
at iniutos sa mga tao, <<Kung makikita ninyo ang mga pari na lahi ni Levi na nagdadala ng Baul ng Kasunduan ng Diyos na Panginoon ninyo, lumakad na kayo at sumunod sa kanila,
para malaman ninyo kung saan kayo dadaan, dahil hindi pa kayo nakapunta doon. Pero huwag kayong lalapit sa Kahon ng Kasunduan. Lumayo kayo sa likuran niya ng manga isang kilometro.>>
Pagkatapos, sinabi ni Josue sa mga Israelita, <<Linisin ninyo ang inyong sarili dahil bukas gagawa ang Panginoon ng mga kamangha mangha para sa inyo.>>
Sinabi ni Josue sa mga pari, <<Buhatin ninyo ang Kahon ng Kasunduan at mauna kayo sa mga tao.>> Kaya sinunod nila ang sinabi ni Josue.
Pagkatapos, sinabi ng Panginoon kay Josue, <<Sa araw na ito, pararangalan kitang dakila sa buong Israel upang malaman ng lahat ng Israelita na sinasamahan kita kagaya ng pagsama ko kay Moises.
Sabihin mo sa mga pari na nagbubuhat ng Kahon ng Kasunduan na pagtapak nila sa Ilog ng Jordan, huminto muna sila.>>
Kaya ipinatawag ni Josue ang mga Israelita at sinabi, <<Halikayo dito at pakinggan ninyo ang sinabi ng Panginoon na Diyos ninyo.
Sa araw na ito, malalaman ninyong nasa inyo ang buhay na Diyos, at siguradong paaalisin niya ang mga Cananeo, mga Heteo, mga Hivita, mga Perezeo, mga Gergeseo, mga Amoreo, at mga Jebuseo sa lugar na ito.
Sa pagtawid ninyo sa Ilog, tiyakin ninyong mauuna sa inyo ang Kahon ng Kasunduan ng Panginoon na makapangyarihan sa buong mundo.
Kaya ngayon, pumili kayo ng 12 lalake, isa sa bawat lahi ng Israel.
Pagkaapak sa tubig ng paa ng mga pari na nagdadala ng Kahon ng Kasunduan, titigil ang pag-agos ng Ilog at maiipon ang tubig sa isang lugar.>>
Kaya umalis ang mga tao sa lugar kung saan sila nagkampo upang tumawid sa Ilog ng Jordan. At nauuna sa kanila ang mga pari na nagbubuhat ng Kahon ng Kasunduan.
Panahong ng anihan noon, at umaapaw ang tubig sa pangpang ng Ilog Jordan. Pero ng umapak sa tubig ang mga pari na nagdadala ng Kahon ng Kasunduan, tumigil ang pagdaloy ng tubig.
Naipon ang tubig sa malayo sa lugar na tinatawag na Adam na isang bayan na malapit sa Zaretan. At wala ng tubig na umaagos sa Dagat na Patay. Kaya nakatawid ang mga tao sa Ilug ng Jordan. Ang tawiran nila ay malapit sa lungsod ng Jerico.
Ang mga pari na nagdadala ng Kahon ng Kasunduan tumayo sila sa gitna ng Ilog ng Jordan na natuyo hanggang makatawid ang lahat ng Israelita.
Nang makatawid na ang lahat ng Israelita sa Ilog ng Jordan, sinabi ng Panginoon kay Josue,
<<Pumili ka ng labingdalawang lalake, isa sa bawat lahi.
At sabihin mo sa mga lalakeng iyan na kumuha ang bawat isa sa kanila ng tig-iisang bato sa gitna ng Ilog ng Jordan kung saan nakatayo ang mga pari. Pagkatapos, dadalhin nila ang mga bato sa lugar kung saan kayo magkakampo ngayon gabi.>>
Kaya tinawag ni Josue ang 12 lalake na pinili niya sa bawat lahi
at sinabi sa kanila, <<Pumunta kayo sa gitna ng Ilog sa harapan ng Kahon ng Kasunduan ng Diyos na Panginoon ninyo. Ang bawat isa sa inyo kumuha ng isang malaking bato para sa lahi ng bawat isa at pasanin ninyo ito.
Ang mga batong iyan ang siyang magpapaalala sa inyo sa ginawa ng Panginoon. Darating ang panahon na kung magtatanong sa inyo ang mga anak ninyo kung ano ang ibig sabihin ng mga batong ito.
sabihin ninyong tumigil ang pagdaloy ng Ilog Jordan ng itinawid ang Kahon ng Kasunduan ng Panginoon. Ang mga batong ito ang siyang magpapaalala kailanman sa mga tao sa Israel kung ano ang nangyari.>>
Kaya sinunod ng 12 Israelita ang lahat ng iniutos sa kanila ni Josue ayon sa sinabi ng Panginoon. Kumuha sila ng 12 bato sa gitna ng ilog, isa sa bawat lahi ng Israel. Dinala nila ang 12 bato at inilagay sa kampo nila.
Nagtayo rin si Josue ng 12 pang bato sa gitna ng ilog kung saan nakatayo ang mga pari na nagdadala ng Kahon ng Kasunduan. Hanggang ngayon, nandoon pa ang mga batong iyan.
Nakatayo pa sa gitna ng Ilog Jordan ang mga pari hanggang sa gawin ng mga tao ang lahat ng iniutos ng Panginoon kay Josue ayon sa iniutos ni Moises kay Josue noong una. Kaagad tumawid ang mga tao sa Ilog Jordan.
Pagkatapos tumawid ng lahat ng mga tao sa ilog, itinawid ng mga pari ang Kahon ng Kasunduan habang tumitingin ang mga tao.
Tumawid at nauna sa mga tao ang mga lalaki na lahi ni Reuben at Gad, at kalahati ng lahi ni Manases sa ilog. Nakahanda ang mga lalaking iyan upang lumaban kagaya ng iniutos sa kanila ni Moises.
Dumaan sa piling ng Panginoon ang 40,000 lalake na nagdadala ng mga armas. Pumunta sila sa kapatagan na malapit sa Jerico upang lumaban.
Sa araw na iyon, pinarangalan ng Panginoon si Josue sa harapan ng lahat ng mga Israelita. Mula noon, iginagalang na si Josue ng mga tao sa buong buhay niya gaya ng panggalang nila kay Moises noong una.
Pagkatapos, sinabi ng Panginoon kay Josue,
<<Iutos mo ang mga pari na nagbubuhat ng Kahon ng Kasunduan na lumabas na sila sa Ilog ng Jordan. >>
Kaya inutusan sila ni Josue at sinunod nila siya.
lumabas sa ilog ang mga pari na nagbubuhat ng Kahon ng Kasunduan ng Panginoon. Pag-apak nila sa gilid ng ilog, umagos uli ang tubig at umapaw gaya ng dati.
Sa ikasampong araw ng unang buwan, tumawid ang mga Israelita sa Ilog ng Jordan. Pagkatapos, nagkampo sila sa Gilgal na nasa silangan ng Jerico.
Ang 12 bato na ipinakuha ni Josue mula sa gitna ng Ilog Jordan, isinalansan ni Josue sa Gilgal.
Sinabi ni Josue sa mga Israelita, <<Darating ang panahon na tatanungin ng mga lahi ninyo ang mga magulang nila kung ano ang ibig sabihin ng mga batong ito.
Sabihin ninyo sa mga anak ninyo kung paano nakalakad ang mga Israelita na tuyo ang lupa nang tumawid sila sa Ilog ng Jordan.
Sabihin ninyo sa kanila na pinatuyo ng Panginoon ninyong Diyos ang Ilog ng Jordan hanggang sa makatawid kayo sa ilog gaya ng ginawa niya sa Dagat na Pula hanggang sa makatawid tayo.
Ginawa ng Panginoon ang mga ito upang malaman ng lahat ng tao sa mundo na makapangyarihan siya at upang lagi ninyong igagalang ang Panginoon ninyong Diyos.>>
Nabalitaan ng lahat ng hari ng Amoreo sa s kanluran ng Ilog Jordan at lahat ng hari ng Cananeo sa gilid ng Dagat Mediteraneo kung paano pinatuyo ng Panginoon ang Ilog ng Jordan sa harapan ng mga Israelita hanggang sa makatawid sila. Kaya natakot silang labanan ang mga Israelita.
Sa panahong iyon, sinabi ng Panginoon kay Josue, <<Gumawa ka ng mga karit mula sa matarim na mga bato at tuliin mo ang mga lalakeng Israelita na hindi pa tuli.>>
Kaya gumawa si Josue ng mga karit na nagmula sa matarim na mga bato at tinuli niya ang mga Israelita sa BundoK ng Pinagtutulian.
Noong bata pa sila hindi pa sila tinuli dahil isinilang sila sa ilang habang naglalakbay ang mga magulang nila kasama ni Moises. Ngunit ang mga tatay nila tinuli na noong umalis sila sa Egipto.
<range>
Ang paglalakbay ng mga Israelita sa ilang ng 40 taon hanggang sa namatay ang lahat ng lalakeng nasa tamang edad upang makipaglaban. Namatay sila dahil hindi sila sumunod sa Panginoon. Kaya sinabi ng Panginoon na hindi nila makikita ang maganda at masaganang lugar na ipinangako niya sa mga ninuno nila.
Kaya ngayon, ang mga anak nila na kahalili nila ang siyang tinuli ni Joshua dahil hindi sila tinuli noong panahon ng paglalakbay.
Pagkatapos nilang matuli, nanatili sila sa kanilang mga kampo habang pinapagaling ang mga sugat nila.
Sinabi ng Panginoon kay Josue, <<Sa araw na ito, inalis ko sa inyo ang nakakahiyang pagkaalipin ninyo sa Egipto.>> Kaya tinawag ng mga tao ang lugar na iyan na Gilgal hanggang ngayon.
Sa gabi ng ikalabing apat na araw ng buwan, nagdiwang ang mga Israelita para sa Pesta ng Kaligtasan. Nagkakampo pa sila sa mga kapatagan ng Jerico sa Gilgal.
Kinaumagahan, nang matapos na ang Pesta ng Kaligtasan, kumain sila ng mga pagkain na inani nila sa lupang iyon ng sinangag na trigo at kumain sila ng tinapay na walang pampaalsa.
Mula sa araw na iyon, wala ng <<manna>> na nahuhulog mula sa langit para sa mga Israelita. Ang kinakain nila sa taong iyan ay yong pagkain na inani sa lupa ng Canaan.
Nang malapit na si Josue sa Jerico, bigla nalang niyang nakita ang isang lalake na nakatayo sa harapan niya na may hawak na espada. Tinanong siya ni Josue, << Kasama ka ba namin o kaaway?>>
Sumagot ang lalakeng iyan kay Josue, <<Hindi, naparito ako bilang pinuno ng mga sundalo ng Panginoon>> Nagpatirapa si Josue sa harapan ng lalakeng iyan at tinanong niya, <<Ano po ang gusto ninyong ipagawa sa akin na lingkod mu?>>
Sinabi ng pinuno ng mga sundalo ng Panginoon, <<Alisin mo ang iyong sandalyas dahil nakatayo ka sa banal na lugar.>> Kaya inalis ni Josue ang kanyang sandalyas.
Natakot ang mga taong naninirahan sa Jerico dahil malapit ang mga Israelita sa bayan nila. Kaya isinara nila ang mga pinto ng Jerico at nilagyan nila ng mga bareta. At walang taong umalis sa bayan at pumasok sa bayan.
Sinabi ng Panginoon kay Josue, <<Ipapasakop ko na sa inyo ang Jerco, ang hari at mga sundalo niya.
Ikaw at ang mga sundalo mo ay lalakad ng paikot sa mataas na pader ng bayan isang beses sa bawat araw. Gawin ninyo iyan sa loob ng anem na araw.
Paunahin mo sa Kahon ng Kasunduan ang pitong pari na nagdadala ng trumpeta. Sa ikapitong araw, lakarin ninyo ng paikot ang bayan ng pitong beses, kasama ang mga pari na nagpapatunog ng kanilang trumpeta.
Kung marinig ninyo ang mahabang tunog ng kanilang trumpeta, sumigaw na kayong lahat ng malakas. Pagkatapos, magigiba na ang pader ng bayan at makakapasok na kayo ng walang hadlang.
Kaya si Josue na anak ni Nun tinawag niya ang mga pari at sinabi sa kanila, <<Dalhin ninyo ang Kahon ng Kasunduan. Mauna ang pito sa inyo na may dalang trumpeta ang bawat isa.>>
Pagkatapos, iniutos ni Josue ang mga tao, << Umalis na kayo! At lakarin ninyo ang palibot ng bayan. Kailangan ang mga lalakeng may dalang armas ay mauna sa harapan ng Kahon ng Kasunduan.>>
Ayon sa sinabi ni Josue, nauna ang pitong pari sa Kahon ng Kasunduan at pinatunog nila ang mga trumpeta nila.
Ang ibang mga sundalo ay nauna sa mga pari at may iba pang sumusunod sa Kahon ng Kasunduan. Walang tigil ang pagpapatunog ng mga trumpeta.
Pero sinabi ni Josue sa mga tao na huwag silang sisigaw o mag-iingay hanggang hindi niya ipinag-uutos na sumigaw sila.
Kaya sa utos ni Josue, nilibot nila ang Kahon ng Kasunduan sa bayan ng isang beses. Pagkatapos, bumalik sila sa kampo nila at doon sila natulog upang magpalipas ng gabi.
Kinabukasan, maagang gumising si Josue at muling dinala ng mga pari ang Kahon ng Kasunduan ng Panginoon.
At nauna rin ang pitong pari sa Kahon ng Kasunduan na nagpapatunog ng mga trumpeta nila. Habang ipinagpapatuloy nila ang pagpapatunog ng mga trumpeta may ibang mga sundalo na nauuna sa kanila at may ibang mga sundalo na nasa hulian.
Kaya sa ikalawang araw, nilibot nilang muli ang bayan ng isang beses at pagkatapos. bumalik sila sa kampo nila. Ganoon ang ginawa nila sa loob ng anim na araw.
Nang ikapitong araw, bago sumikat ang araw, gumising na ang mga Israelita at pitong beses nilang nilibot ang palibot ng bayan, sa ganoon ding paraan. Yon lang ang araw na nilibot nila ng pitong beses ang bayan.
Pagkatapos lumakad ng mga Israelita ng pitong beses sa palibot ng bayan, pinatunog ng mga pari ang mga trumpeta nila. At inutusan ni Josue ang mga tao na, <<Sumigaw kayo! Dahil ibinigay na sa atin ng Panginoon ang bayan na ito!
Ang buong bayan na ito at ang lahat ng bagay na nandito ay wasakin natin bilang handog na buo sa Panginoon. Si Rahab lang na babaeng bayaran at ang kanyang pamilya ang ililigtas dahil itinago niya ang mga espiya natin.
Pero huwag kayong kukuha ng kahit ano na ihandog na ng buo sa Panginoon. Kung kukuha kayo ng kahit ano, malilipol kayo at kayo ang magiging dahilan ng pagkawasak na darating sa Israel.
Ang lahat ng bagay na gawa sa pilak, ginto, tangso, o bakay, ilaan ninyo para sa Panginoon, at dapat ilagay ito sa taguan ng kayamanan ng Panginoon.>>
Pinatunog ng mga pari ang mga trumpeta nila. At ng marinig ng mga Israelita ito, nagsigawan na sila. Nawasak ang mga pader ng bayan at lumusob sila. Nakapasok sila ng walang hadlang at nasakop nila ang bayan.
Inihandog nila sa Panginoon ang buong bayan sa pamamagitan ng pagpatay ng mga lalake at babae, matanda at bata, kahit ang mga baka, tupa, at mga asno.
Sinabi ni Josue sa dalawang espiya, <<Puntahan ninyo ang bahay ng babaeng bayaran at palabasin ninyo siya at ang buo niyang pamilya ayon sa ipinangako ninyo sa kanya.>>
Kaya pinuntahan ng dalawa si Rahab at pinalabas kasama ng mga magulang niya, mga kapatid niya at ang buong pamilya niya. Pinalabas nila ang mga ito at dinala sa labas ng kampo ng Israel.
Pagkatapos, sinunog ang mga Israelita at ang lahat ng nandoon maliban sa mga bagay na gawa sa pilak, ginto, tangso at bakal. Kinuha nila ang mga iyan at inilagay sa taguan ng kayamanan ng Panginoon.
Ngunit iniligtas ni Josue si Rahab at ang buo niyang pamilya dahil itinago niya ang mga lalakeng inutusan niya para mag-espiya sa Jerico. Hanggang ngayon ang mga lahi ni Rahab ay naninirahan sa Israel.
Sa panahong iyon, binalaan ni Josue ang mga Israelita. Sinabi niya, <<Isusumpa ng Panginoon ang sinumang magnanais na magtayo ulit ng bayan ng Jerico. Ang sinumang magtatayo ng pundasyon ay mamamatay ang panganay niyang anak, At ang gagawa ng pintuan nito ay mamamatay ang bunso niyang anak.>>
Kasama ni Josue ang Panginoon at naging kilala si Jose sa buong lupaing iyan.
Pero hindi sinunod ng mga Israelita ang utos ng Panginoon na huwag kumuha ng kahit anuman na inilaan na ng buo para sa Panginoon. Kinuha ni Acan ang mga bagay na hindi dapat kunin. Kaya sobrang galit ng Panginoon sa mga Israelita. Si Acan ay anak ni Karmi. Si Karmi ay anak ni Zabdi. Si Zabdi ay anak ni Zera. Nagmula sila sa lahi ni Juda.
Nag-utos si Josue ng mga lalake na galing sa Jerico upang mag-espiya sa Ai, isang bayan na nasa silangan ng Bethel na malapit sa Beth-aven. Kaya umalis ang mga tao upang mag-espiya.
Nang bumalik ang mga lalake, sinabi nila kay Josue, <<Hindi kailangan pumunta sa Ai ang lahat ng sundalo. Mag-utos ka nalang ng 2,000 o 3,000 tao para lumusob doon dahil kakaunti lang sila.>>
Kaya 3,000 Israelita ang lumusob sa Ai, pero napatakbo sila ng mga taga Ai.
Napatay ng mga mga taga Ai ang 36 na lalakeng Israelita. Hinabol nila ang mga lalakeng Israelita mula sa pintuan ng bayan hanggang sa Shebarim. Pinatay nila ang mga lalakeng Israelita habang bumababa sila sa bundok. Kaya sobrang takot ng mga Israelita.
Nang nakita ni Josue ito at ng namumunong Israel, pinunit nila ang mga damit nila sa sobrang lungkot. Nilagyan ng mga alikabok ang mga ulo nila, at nagpatirapa sila sa harapan ng Kahon ng kasunduan ng Panginoon hanggang sa lumubog na ang araw.
Sinabi ni Josue, <<Panginoong Diyos, bakit pinatawid mo pa kami sa Ilog ng Jordan kung ipapatalo mo lang kami sa mga Amoreo? Mabuti pang manatili nalang kami sa kabila ng Ilog Jordan!
Panginoon, ano po ang sasabihin ko? Napatakbo ang mga sundalo ng Israelita ng mga kaaway nila.
Kung mababalitaan ng mga Cananeo at ng ibang taga dito, palilibutan nila kami at papatayin. Kung mangyayari iyan, mawawala ang pangalan mu sa mundo. Ano po ang gagawin ninyo para sa dakilang pangalan mo?>>
Sinabi ng Panginoon kay Josue, <<Tumayo ka! Bakit ka nagpapatirapa?
Nagkasala ang mga Israelita dahil hindi nila sinunod ang kasunduan ko. Kumuha sila ng mga bagay na nakalaang ihandog ng buo sa akin. Ninakaw nila ito at nagsinungaling tungkol dito at isinama nila ito sa ari-arian nila.
Iyan ang dahilan kung bakit hindi sila makalaban sa mga kaaway nila. Natakot sila at tumakas dahil alam nila na lilipulin rin sila bilang handog sa akin. Hindi ko na kayo sasamahan kung hindi ninyo sisirain ang mga bagay na nakalaang ihandog ng buo sa akin.
Tumayo ka at sabihin mo sa mga tao na linisin nila ang kanilang sarili para bukas, dahil ako ang Panginoon na Diyos ng Israel na nagsasabi, <Kayong mga Israelita, nasa kampo ninyo ang mga bagay na nakalaang ihandog ng buo sa akin. Hindi kayo makakalaban sa mga kaaway ninyo hangga't nasa inyo ang mga bagay na iyan.
Kaya bukas ng maaga, humarap kayo sa akin at magtitipon kayo ayon sa sadiling lahi ninyo. Ang ituturo kong lahi na nagkasala ay pumunta ang bawat pamilya. At ang ituturo kong pamilya na nagkasala ay pumunta bawat isa.
Ang taong ituturo kong nagtago ng mga bagay na nakalaang ihandog ng buo sa akin ay susunugin kasama ng pamilya niya at lahat ng ari-arian niya. Dahil nilabag niya ang kasunduan ko at gumawa siya ng kahiya hiyang bagay sa Israel.> >>
Kinabukasan, maagang pinalapit ni Josue ang mga Israelita ayon sa kanilang lahi. At napili ang lahi ni Juda.
Pinalapit ang lahi ni Juda at napili ang kamag-amak ni Zera. Pinalapit ang mga kamag-anak ni Zera at napili ang pamilya ni Zabdi.
Pinalapit ang pamilya ni Zabdi at napili si Acan. (Si Acan ay anak ni Karmi. Si Karmi ay anak ni Zabdi na anak ni Zera na mula sa lahi ni Juda.
Sinabi ni Josue kay Acan, <<Anak, sabihin mo ang katotohanan dito sa harapan ng Panginoon na Diyos ng Israel. Parangalan mo ang Panginoon. Sabihin mo sa akin ang iyong ginawa. Huwag mong ilihim sa akin.>>
Sinabi ni Acan kay Josue, <<Totoong nagkasala ako sa Panginoon na Diyos ng Israel. Ito ang ginawa ko.
Sa mga bagay na nakuha natin sa bayan ng Jerico, nakita ko ang magandang damit na mula sa Babilonia. At nakita ko rin ang dalawang kilong pilak at baretang ginto na may timbang na mga kalahating kilo. Ninais ko ang mga bagay na iyan. Kaya dinala ko ang mga bagay na iyan at ibinaon ko sa loob ng tolda ko. Ang pilak ang nasa pinakailalim.
Kaya nagsugo si Josue ng mga tao sa tolda ni Acan. Tumakbo sila at nakita nila doon ang mga bagay na ibinaon, at ang pilak ay nasa ilalim.
Dinala nila ang mga iyan kay Josue at sa lahat ng Israelita, at inilatag sa harapan ng Panginoon.
Pagkatapos, dinala ni Josue at lahat ng mga Israelita si Acan na anak ni Zera sa Lambak ng Acor, kasama ng pilak, damit, isang baretang ginto, mga anak niya, mga baka niya, mga asno niya, mga tupa niya, tolda at ang lahat ng ari-arian niya.
Sinabi ni Josue kay Acan, <<Bakit mo kami pinahamak? Ngayon ipapahamak ka rin ng Panginoon.>> Binato ng mga Israelita si Acan hanggang sa mamatay siya. Binato rin nila ang pamilya niya at sinunog ang mga bangkay nila at ang mga ari-arian niya.
Pagkatapos, tinabunan nila ng mga bato ang bangkay ni Acan. At nawala ang galit ng Panginoon. Ngayon nandoon pa ang mga bato. At hanggang ngayon ang lugar na iyon ay tinatawag na Lambak ng Acor.
Pagkatapos, sinabi ng Panginoon kay Josue, <<Huwag kang matakot at mag-alinlangan. Samahan mo patungo sa Ai ang lahat ng sundalo at lusubin ninyo ulit ang bayan. Tutulungan ko kayong talunin ang hari ng Ai at ipapasakop ko sa inyo ang mga tao niya, ang bayan at lupain niya.
Patayin ninyo ang lahat na naninirahan sa Ai pati ang hari nila, katulad ng ginawa ninyo sa Jerico at sa hari nila. Ngunit pagkatapos ninyo silang patayin, maaari ninyong dalhin ang lahat ng mahalagang bagay at mga hayop nila. Maghanda kayo at tambangan ninyo sila sa likod ng bayan.>>
Kaya umalis si Josue at ang lahat ng sundalo niya upang lusubin ang Ai. Pinili ni Josue ang 30.000 lalake na talagang marunong sa pakikipaglaban. Nang gabi na, pinaalis niya sila.
Ganito ang ibinilin ni Josue sa kanila, <<Makinig kayo. Kailangan ninyong magtago sa likod ng bayan. Huwag kayong umalis doon. Palagi kayong maghanda upang tambangan.
Papasok ako at ang mga kasama ko sa loob ng bayan. Kung lalabas sila upang labanan kami katulad noong una, tatakbo kami sa kanila.
Hahabulin nila kami hanggang sa makalabas silang lahat sa bayan. Sasabihin nilang, <Tumakas ang mga Israelita katulad ng pagtakas nila sa atin noong una.>
Habang tumatakas kami, umalis kayo sa pinagtataguan ninyo lusubin ninyo ang bayan at sakupin dahil ibibigay sa inyo iyan ng Panginoon na Diyos ninyo.
Pagkatapos ninyong sakupin ang Ai, sunugin ninyo iyan. Gawin ninyo ang lahat ng bagay na iniutos sa inyo ng Panginoon. Ngayon pinagbibilinan ko kayo.>>
Kaya pinaalis sila ni Josue. At naghintay sila sa lugar na nasa gitna ng Bethel at Ai. Ang lugar na iyan ay nasa kanluran sa gilid ng Ai. Ngunit sa gabing iyan, nanatili sa kampo si Josue kasama niya ang ibang mga Israelita.
Kinaumagahan, tinipon ni Josue ang mga sundalo niya. At siya ang nanguna sa kanila kasama niya ang mga namumuno ng Israel patungo sa Ai.
Pumunta sa Ai ang lahat ng sundalo kasama ni Josue. Itinayo ng mga lalakeng iyan ang mga tolda nila sa hilaga ng Ai. May lambak sa gitna ng mga sundalos at bayan ng Ai.
Inutusan ni Josue ang mga limang libong sundalo upang magtago sa isang lugar na nasa gitna ng Bethel at Ai, na nasa kanluran ng bayang iyan.
Kaya may mga sundalong Israelita sa dalawang lugar. May maraming sundalong Israelita sa hilaga ng bayan. Nagtatago rin ang ibang sundalo ng Israelita sa kanluran ng bayan. Sa gabing iyon, pumunta si Josue sa lambak.
Kinaumagahan, ng makita ng hari ng Ai sina Josue, kaagad na lumabas ang hari at lahat ng sundalo at pumunta sa lugar na nakaharap sa Lambak ng Jordan na labanan ang mga Israelita. Ngunit hindi alam ng hari na may mga Israelita na nakatago sa likod ng bayan.
Pagkatapos, hinayaan ni Josue at lahat ng lalakeng Israelita na habulin sila ng mga lalakeng Ai. Tumakbo sila sa ilang.
Kaya ang lahat ng lalakeng Ai, hinabol nila sina Josue at ang mga sundalong kasama niya hanggang sa makalayo sila sa bayan.
Hinabol ng lahat ng lalake sa Ai at Bethel ang mga sundalo ng Israel. Kaya wala ng lalake doon. Wala ang mga lalake sa Ai at sa Bethel. Sa paghabol nila, hindi nila isinara ang mga pinto ng bayan nila.
Sinabi ng Panginoon kay Josue, <<Itaas mo ang iyong tabak na nasa iyong kamay at ituro mo sa Ai. Dahil ibibigay ko sa iyo ang bayang iyan>>. Kaya itinaas ni Josue ang kanyang tabak at itinuro sa Ai.
Nang ginawa niya iyan, kaagad tumayo ang mga sundalo ng Israel na nakatago at tumakbo sila patungo sa bayan. Pumasok sila at sinakop. Pagkatapos, kaagad nilang sinunog ang bayan.
Lumingon ang mga lalake na taga Ai at tinignan nila ang kanilang bayan. Nakita nila ang usok na tumaas sa langit mula sa kanilang bayan. Ngunit hindi sila makatakas sa mga Israelita. Kaagad lumingon ang mga Israelita na hinahabol sa ilang at tumakbong sumunod sa kanila.
Dahil ng nakita ni Josue at ng sundalo niya na nasakop na ng mga kasama nila ang bayan at nakita nila ang usok na tumataas mula sa bayan, lumingon sila at nilusob nila ang mga lalakeng taga Ai.
Pagkatapos, lumabas mula sa bayan ang ibang mga sundalo ng Israelita at nilabanan din nila ang mga lalakeng taga Ai. Kaya napagitna ang mga taga Ai sa dalawang grupo ng sundalo ng Israelita. Pinatay ng mga Israelita ang lahat ng lalakeng taga Ai. Walang nakatakas sa kanila.
Ngunit hindi nila pinatay ang hari ng Ai, kundi hinuli nila siya at dinala kay Josue.
Pagkatapos pinatay ng mga Israelta ang lahat ng lalake na taga Ai na humabol sa kanila sa ilang, bumalik sila sa Ai. At pinatay nila ang lahat ng taong nasa bayang iyan.
Sa araw na iyan, namatay ang 12,000 lalake at babae. Namatay ang lahat ng taong naninirahan sa Ai.
Nakaturo pa ang tabak ni Josue sa Ai hanggang sa matapos patayin ng mga Israelita ang lahat ng taong naninirahan doon.
Ngunit kinuha ng mga Israelita ang mga hayop at ibang mga ari-arian sa Ai ayon sa sinabi ng Panginoon kay Josue.
Pagkatapos, ipinasunog ni Josue ang buong Ai. Talagang nilipol niya ang lahat ng bagay sa bayang iyan. Wala ng taong naninirahan sa lugar na iyan hanggang ngayon.
Pinatay ni Josue ang hari ng Ai sa pamamagitan ng pagbitay sa punong kahoy hanggang gabi. Nang lumubog na ang araw, ipinakuha ni Josue ang bangkay ng hari na nasa punong kahoy ipinatapon niya sa labas ng pintuan ng bayan. Pagkatapos, nagtambak sila ng maraming bato sa puntod ng hari. Hanggang ngayon, nandoon pa iyan.
Pagkatapos, nagpagawa si Josue ng pinaghahandugan sa Bundok ng Ebal para sa Panginoon na Diyos ng Israel.
Ipinagawa ni Josue sa mani Israelita iyan ayon sa iniutos ni Moises na lingkod ng Panginoon sa Aklat ng Kautusan na ipinasulat sa kanya ng Panginoon. At ganito ang sinasabi, << Gumawa ka ng pinaghahandugan na gawa sa bato na hindi pinutol ng tao at hindi gumamit ng bakal sa paggawa.>> Sa ibabaw ng pinaghahadugan, sinunog nina Josue ang handog para sa Panginoon at ibinigay nila ang mga handog para sa mabuting relasyon.
Kinopya ni Josue ang Kautusan ni Moises sa mga bato sa harap ng lahat ng Israelita.
Nakatayo sa dalawang grupong magkaharap ang lahat ng mga Israelita, mga matatandang namumuno, mga nanunungkulan, at mga hukom, ang mga dayuan at Israelita. Tumayo ang kalahating mga tao sa harap ng Bundok Gerizim at tumayo ang kalahating mga tao sa harap ng Bundok ng Ebal. Nakatayo sa gitna nila ang mg paring Levita na nagdadala ng Kahon ng Kasunduan. Noong una, iniutos ni Moises na lingkod ng Panginoon na gawin nila iyan sa panahon na pagpapalain sila.
Pagkatapos, binasa ni Josue sa mga tao ang lahat ng Kautusan, ang mga pagpapala at mga panunumpa, ayon sa isinulat ni Moises sa Aklat ng Kautusan.
Binasa ni Josue ang bawat utos ni Moises sa buong Israel, kasama ang mga babae, mga anak, at mga dayuan na naninirahan kasama nila.
Narinig ng lahat ng hari sa kanluran ng Ilog Jordan ang tungkol sa pagtatagumpay ng mga Israelita. Nanirahan sila sa mga bundok, sa mababang bundok sa kanluran, at sa buong gilid ng Dagat Midetereneo hanggang sa Lebanon. (Sila ang mga hari ng Heteo, mga Amoreo, mga Cananeo, mga Perezeo, mga Hivita, at mga Jebuseo.)
Nagsamasama ang mga haring iyan at ang kanilang mga sundalo upang makipaglaban kay Josue at sa mga Israelita.
Pero narinig din ng mga Hivita na naninirahan sa bayan (balayan) ng Gibeon na tinalo ni Josue ang mga taong naninirahan sa Jerico at sa Ai.
Kaya napagkasunduan ng mga taga Gibeon na linlangin nila ang mga Israelita upang hindi rin sila patayin ng mga Israelita. Inutusan nila ang mga tao nila na pumuntang magpakita sa mga Israelita. Bago umalis ang mga taong iyan, nag-ipon sila ng lumang sako at mga lalagyan ng alak na gawa sa balat na sira-sira at tagpi-tagpi at isinakay sa mga asno nila.
Isinuot nila sa mga paa nila ang pudpod at butas butas na sandalyas at nagdamit sila ng mga lumang damit. Nagdala sila ng matigas at amaging tinapay.
Pagkatapos, pumunta sila kay Josue na nasa kampo na malapit sa Gilgal. Sinabi nila kay Josue at sa mga Israelita, <<Umalis kami mula sa lugar namin na malayo sa lugar na ito. Makikipagkasundo sana kami sa inyo.>>
Ngunit sinabi ng mga Israelita sa mga Hivitang iyan, <<Baka naninirahan kayo malapit sa amin. Kaya hindi kami maaaring gumawa ng kasunduan sa inyo.
Nagmakaawa ang mga Hivita kay Josue at sinabi, << Nakahanda kaming maging lingkod mo.>> Ngunit tinanong sila ni Josue, <<Sino kayo? At saang lugar kayo galing?
Sumagot sila, <<Nanggaling kami sa lugar na malayo dito. Pumunta kami dito dahil narinig namin ang tungkol sa Panginoon ninyong Diyos at tungkol sa ginawa niya sa Egipto.
Narinig rin namin ang tungkol sa lahat ng ginawa ng Panginoon sa dalawang hari ng mga Amoreong naninirahan sa silangan ng Ilog Jordan na si Sihon na hari ng Hesbon at si Og ang hari ng Bashan na naninirahan sa Ashtarot.
Kaya sinabi sa amin ng mga matatandang namumuno at lahat ng taong naninirahan sa lugar namin, <Magbaon kayo ng pagkain at tubig. At pumunta kayong magpakita sa mga Israelita. At sabihin ninyo sa kanila, <<Nakahanda kaming maging alipin ninyo, gumawa lang sana kayo ng kasunduan sa amin na hindi ninyo kami papatayin.>> >
Ngayon, tignan ninyo ang mga tinapay namin. Mainit pa ito noong umalis kami sa lugar namin upang pumunta sa inyo. Pero ngayon, matigas at amagin na.
At tignan ninyo kasasalin palang namin ng alaj bago kami umalis ng bahay. Ngunit ngayo, luma na ang ang mga lalagyan namin na gawa sa balat. Nang nilagyan namin ng alak ang lalagyan, bago pa ito, ngunit ngayon sira-sira na. At tignan rin ninyo ang aming mga damit at sandalyas! Naging luma na dahil sa paglalakad namin sa mahabang panahon upang pumunta sa lugar na ito.>>
Tinikman ng mga Israelita ang dinalang tinapay ng mga taga Gibeon at naniwala sila sa sinabi nila. Ngunit hindi nila tinanong ang Panginoon kung ano ang dapat nilang gawin.
Pagkatapos, gumawa si Josue ng kasunduan sa kanila na hindi papatayin ang mga taong naninirahan sa Gibeon. At ipinangako ng mga namumuno ng Israelita sa mga taga Gibeon na susundin nila ang kasunduan.
Pagkalipas ng tatlong araw pagkatapos gumawa ng kasunduan, narinig ng mga Israelita na naninirahan pala ang mga taga Gibeon malapit sa kanila.
Kaya umalis ang mga Israelita sa kampo nila upang pumunta sa lugar kung saan naninirahan ang mga taga Gibeon. Pagkatapos ng tatlong araw, nakarating sila sa mga bayan nila na siyang Gibeon, Cefira, Beerot, at Kiryat-jearim.
Ngunit hindi sila nilusob ng mga Israelita dahil gumawa ng kasunduan ang mga namumuno nila sa mga taga Gibeon sa harap ng Panginoon na Diyos ng Israel. Kaya nagreklamo ang lahat ng Israelita sa mga namumunong gumawa ng kasunduang iyan.
Ngunit sinabi ng lahat ng namumuno sa mga Israelita, <<Ipinangako natin sa mga taga Gibeon sa harap ng Panginoon na Diyos ng Israel na hindi natin sila gagalawin. Kaya ngayon, hindi natin maaaring galawin ang mga taga Gibeon.
Ito ang gawin natin sa kanila. Pabayaan natin silang mabuhay dahil kung hindi natin tutuparin ang pangako natin sa kanila, baka parurusahan tayo ng Diyos.>>
Kaya pabayaan nating mabuhay ang mga taga Gibeon. Ngunit pilitin natin sila na magsibak ng kahoy at mag-igib para sa atin.>> At ganyan nga ang nangyari sa mga taga Gibeon ayon sa sinabi ng mga namumuno tungkol sa kanila.
Ipinatawag ni Josue ang mga namumuno ng mga taga Gibeon at sinabi sa kanila, <<Bakit nilinlang ninyo kami? Sinabi ninyo sa amin na naninirahan kayo sa malayong lugar pero taga rito lang kayo malapit sa amin.
Kaya ngayon susumpain kayo ng Diyos. Magiging mga alipin namin kayo. Palagi kayong magsisibak ng kahoy at mag-iigib para sa bahay ng Diyos ko.>>
Sumagot ang mga taga Gibeon kay Josue, <<Ginawa namin ito dahil natakot kami nang narinig namin ang sinabi ng Panginoon mong Diyos kay Moises na lingkod niya, na ibibigay sa iyo ang lahat ng lugar na ito at patayin ang lahat ng naninirahan dito. Kaya sa takot namin, nilinlang namin kayo upang makipagkasundo kayo sa amin na hindi ninyo kami papatayin.
Maglilingkod kami ngayon sa inyo. Gawin ninyo sa amin ang kahit anong iniisip ninyong tama at mabuti.>>
Kaya iniligtas ni Josue ang mga taga Gibeon sa mga Israelita. Hindi niya pinahintulutan na patayin sila.
Ngunit sa araw na iyan, pinilit ni Josue ang mga taga Gibeon na magsibak ng kahoy at mag-igib para sa mga Israelita. Nagsibak rin sila ng kahoy at nag-igib para sa pinaghahandugan ng Panginoon. At hanggang ngayon, ganyan parin ang ginagawa nila sa kahit saan lugar na pinipili ng Panginoon.
Narinig ni Adonizedec na hari sa Jerusalem na sinakop ni Josue ang Ai at nilipol niya ang bayan at pinatay ang hari nito katulad ng ginawa niya sa Jerico at sa hari niya. At narinig din niya na nakipagkasundo ang taga Gibeon sa Israel at ngayon kakampi nila ang mga Israelita.
Kaya sobrang natakot sila Adonizedec at ang mga taong pinagharian niya dahil malaki ang bayan ng Gibeon kahit walang sariling hari katulad ng mga bayan na may hari. Higit na malaki ang Gibeon kaysa Ai at marunong makipaglaban ang lahat ng kalalakihan na naninirahan sa Gibeon.
Kaya si Adonizedec na hari ng Jerusalem nagpadala siya ng mensahe kay Hoham na hari ng Hebron, Piream na hari ng Jarmut, Jafia na hari ng Laquis, at Debir na hari ng Eglon.
Ito ang mensahe ni Adonizedec sa mga haring iyan, <<Halikayo tulungan ninyo akong lusubin ang Gibeon dahil nakipagkasundo ang taga Gibeon kay Josue at sa mga Israelita.>>
Pagkatapos, nakiisa ang limang hari ng mga Amoreo ang siyang hari ng Jerusalem, Hebron, Jarmut, Laquis, at Eglon. Pumunta ang mga haring iyan at ang lahat ng sundalo nila sa bayan ng Gibeon. Pinalibutan ng mga sundalong iyan ang bayan at nilusob.
Nagpadala ang mga taga Gibeon ng mensahe kay Josue sa kampo ng mga Israelita na nasa Gilgal. Sinabi nila, <<Huwag mo kaming iwan. Kaagad kang pumunta sa amin at iligtas kami sa mga Amoreo! Tulungan ninyo kami dahil pinagtutulungan kami ng lahat ng hari ng mga Amoreo na naninirahan sa kabundukan.>>
Kaya umalis sina Josue at ang lahat ng sundalo na nanggaling sa Gilgal. Sumama sa kanila ang lahat ng magaling makipaglaban.
Sinabi ng Panginoon kay Josue, <<Huwag kang matakot sa mga Amoreo. Ibinigay ko na sayo ang mga sundalong iyan at hindi ka nila matatalo.>>
Sina Josue at ang mga sundalo na nanggaling sa Gilgal, buong gabi silang naglakad. Pagdating nila sa Gibeon, bigla silang lumusob sa mga kalaban nila.
Ginulo ng Panginoon ang mga sundalong Amoreo. Kaya marami sa kanila ang pinatay nina Josue doon sa Gilgal. Ang iba sa kanila ay tumakas. Hinabol at pinatay sila ng mga Israelita sa daan paahon sa Beth-horon at sa daan pababa sa Azeka at Makeda.
Habang tumatakas ang mga Amoreo sa mga Israelita sa daan paahon mula sa Beth-horon na pababa sa Azeka, pinaulanan sila ng Panginoon ng malalaking yelo at namatay sila. Mas maraming namatay sa kanila sa yelo kaysa sa tabak ng mga Israelita.
Sa araw na iyon. Nang araw na pinatalo ng Panginoon ang mga Amoreo sa mga Israelita, nanalangin si Josue sa Panginoon sa harapan ng lahat ng Israelita. Sinabi niya, <<Araw, manatili ka sa itaas ng Gibeon! Buwan, manatili ka sa itaas ng Lambak ng Ayalon!
Kaya tumigil ang araw at tumigil ang buwan hanggang sa matapos talunin ng mga Israelita ang mga kaaway nila. Isinulat ni Jasher ang mga bagay na ito sa aklat niya. Sa araw na iyon, tumigil ang araw sa gitna ng langit at hindi ito lumubog sa buong araw.
Hindi pa nangyari ang ganito mula noon, hanggang ngayon na sumagot ang Panginoon sa panalangin ng tao na kagaya nito. Tunay na nakikipaglaban ang Panginoon para sa Israel!
Pagkatapos, bumalik sina Josue at ang lahat ng Israelita sa kampo nila sa Gilgal.
Nang hindi pa natatapos ang labanan, tumakas ang limang hari ng mga Amoreo at nagtago sila sa yungib ng Makeda.
Ngunit may nakakita sa mga haring iyan na nagtatago sa yungib at sinabi nila ito kay Josue.
Kaya sinabi ni Josue sa mga lalake, <<Tabunan ninyo ng mga malalaking bato yong papasok sa yungib at pabantayan ninyo iyon.
Pero huwag ninyong itigil ang paghahabol ninyo sa mga kaaway ninyo. Habang tumatakbo sila, habulin ninyo at lusubin. Huwag ninyo silang hayaang makapunta sa mga bayan nila. Dahil ipapatalo na sa inyo ng Panginoon ninyong Diyos ang mga kaaway ninyo.>>
Kaya halos naubos ni Josue at ng mga Israelita ang mga Amoreo. Pero may ilang mga Amoreo na nakaligtas at tumakbo sila hanggang sa makapasok sila sa mga bayan nila na may makapal na pader.
Pagkatapos, bumalik ang lahat ng sundalong Israelita kay Josue, doon sa kampo na nasa Makeda. Mula noon wala ng sumubok magsalita laban sa mga Israelita.
Pagkatapos, sinabi ni Josue, <<Alisin ninyo ang bato sa pasukan ng yungib at dalhin ninyo sa akin ang limang hari ng mga Amoreo.>>
Kaya pinalabas nila ang limang haring iyan, ang hari ng Jerusalem, ang hari ng Hebron, ang hari ng Jarmut, ang hari ng Laquis, at ang hari ng Eglon.
Nang dinala nila yong limang hari kay Josue, ipinatawag ni Josue ang lahat ng kalalakihan sa Israel at sinabi sa mga namumunong mga sundalo na kasama niya, <<Halikayo dito at ipatong ninyo ang mga paa ninyo sa leeg ng mga haring ito.>> Kaya lumapit ang mga namumuno at ipinatong nila ang mga paa nila sa leeg ng limang hari.
Pagkatapos, sinabi ni Josue sa mga namumunong iyan, <<Huwag kayong matakot at huwag kayong panghinaan ng loob. Magpakatatag kayo at maging matapang. Ganyan ang gagawin ng Panginoon sa lahat ng kaaway ninyo na lalabanan ninyo.>>
Pagkatapos, pinatay ni Josue ang limang hari at isinabit ang mga katawan ng limang hari sa punong kahoy hanggang hapon.
Habang lumulubog na ang araw, ipinakuha ni Josue ang bangkay ng limang hari na nasa punong kahoy. Pagkatapos, itinapon nila ang mga bangkay nila sa yungib na pinagtaguan nila noong una. Ang pasukan ng yungib ay tinakpan nila ng malalaking bato na hanggang ngayon nandoon pa.
Sa araw na iyon, sinakop ni Josue ang bayan ng Makeda. Pinapatay niya ang lahat ng taong naninirahan doon at pinapatay din niya ang hari nila. Nilipol nila ang lahat ng tao doon. Ang ginawa ni Josue sa hari ng Makeda katulad ng ginawa niya sa hari ng Jerico.
Pagkatapos iyan, umalis sa Makeda sina Josue at ang lahat ng Israelita. Pumunta sila sa bayan ng Libna at nilusob nila.
Ibinigay din ng Panginoon ang bayan na iyan at ang hari nila sa mga Israelita. Pinatay nila ang lahat ng tao sa bayang iyan at walang naiwang buhay. Ang ginawa ni Josue sa hari ng Libna katulad ng ginawa niya sa hari ng Jerico.
Pagkatapos, umalis sina Josue at ang lahat ng Israelita mula sa Libna patungo sa bayan ng Laquis. Pinalibutan ng mga Israelita ang Laquis at nilusob nila.
Ibinigay ng Panginoon ang bayan ng Laquis sa mga Israelita. Nilabanan nila ang mga taga Laquis sa dalawang araw at sa ikalawang araw, tinalo nila sila. Pinatay nila ang lahat ng tao sa Laquis katulad ng pagpatay nila sa lahat ng tao sa Libna.
Habang nilalabanan ng mga Israelita ang bayan ng Laquis, dumating si Horam na hari ng Gezer at ang mga sundalo niya upang tumulong sa mga taga Laquis. Ngunit tinalo din ni Josue sina Horam at ang mga sundalo niya. At walang natirang buhay sa kanila.
Mula sa Laquis, pumunta sina Josue at ang lahat ng Israeltia sa Eglon. Pinalibutan nila ang bayan at nilusob.
Sa araw na iyon, sinakop nila ang Eglon at pinatay nila ang lahat ng taong naninirahan doon. Nilipol nila ang lahat katulad ng paglipol nila sa mga tao sa Laquis.
Pagkatapos, mula sa Eglon pumunta sina Josue at ang mga Israelita sa bayan ng Hebron at nilusob nila iyan.
Sinakop ng mga Israelita ang bayang iyan at pinatay nila ang lahat ng tao sa bayang iyan. Pinatay nila ang hari ng bayan at ang lahat ng taong nandoon. Wala siyang itinirang buhay. Talagang nilipol nila sila katulad ng paglipol nila sa Eglon.
Pagkatapos, pumunta sina Josue at ang mga Israelita sa bayan ng Debir at nilusob nila iyan.
Sinakop ng mga Israelita ang bayan ng Debir, at ganoon din ang hari nila at lahat ng baryong malapit sa bayang iyan. Pinatay nila ang lahat ng taong nandoon katulad ng ginawa nila sa hari ng Hebron at Libna at sa mga hari nila.
Sinakop nga ni Josue ang buong lupain, ang mga kabundukan, ang Negev, ang bundok na nasa kanluran at mga libis, at ang mga hari nito. Talagang nilipol ni Josue ang lahat ng tao sa mga lugar na iyan. Wala siyang itinirang buhay. Ginawa niya iyan ayon sa utos ng Panginoon, na Diyos ng Israel.
At sinakop niya ang buong lugar mula sa Goshen hanggang sa Gibeon.
Sinakop niya ang lahat ng lugar na iyan at mga hari nila sa isang laban lang dahil ang Panginoon na Diyos ng Israel ang lumaban para sa kanila.
Pagkatapos, bumalik sina Josue at ang lahat ng mga Israelita sa kampo nila sa Gilgal.
Narinig ni Jabin, na hari sa Hazor, ang tungkol sa pagtatagumpay ng Israel. Kaya nagpadala siya ng mensahe kay Jobab na hari ng Madon, sa hari ng Simron, sa hari ng Acsaf,
sa mga hari sa mga bundok sa hilaga, sa mga hari sa Lambak ng Jordan sa timog ng Lawa ng Galilea, sa mga hari sa mababang bundok sa kanluran, at sa mga hari sa Dor sa kanluran.
Nagpadala rin si Jabin ng mensahe sa mga ari ng mga Cananeo na nasa Canaan sa bandang silangan at kanluran ng Ilog Jordan, sa mga hari ng mga Amoreo, Heteo, Perezeo, Jebuseo na naninirahan sa kabundukan, at sa mga hari ng mga Hivita na nasa ibaba ng Bundok ng Hermon sa lugar ng Mizpa.
Dumating ang lahat ng haring iyan kasama ang mga sundalo nila. Kasing dami sila ng buhangin sa tabi ng dagat. Kasama rin nila ang maraming kabayo at maraming kalesa.
Nagsamasama ang lahat ng hari malapit sa batisan ng Merom. At nagkampo sila doon upang labanan ang mga Israelita.
Sinabi ng Panginoon kay Josue, <<Huwag kang matakot sa kanila dahil bukas ipapatalo ko sila sa inyo upang patayin sila. Pilayin ninyo ang mKabay naku silan Josue buy ya kaganawan sundalus na sa sapan Merom. Tambng lan dinuyung ya mani sundalus un mani ari ya nititipun baydu.
Kaya pumunta sina Josue at ang lahat ng sundalo niya sa batisan ng Merom. Kaagad nilang nilusob ang mga sundalo ng mga hari na nakatipon doon.
Tinulungan ang mga Israelita ng Panginoon upang taluin nila ang mga kalaban nilang iyan. Hinabol nila ang mga kalaban nila hanggang sa Dakilang Sidon at Misrefot-mayin, at hanggang sa Lambak ng Mizpa, doon sa bandang silangan.
Ginawa ni Josue ang lahat ayun sa iniutos ng Panginoon sa kanya. Pinalay niya ang mga kabayo nila at sinunog niya ang mga kalesa nila.
Pagkatapos, bumalik sina Josue sa Hazor. Sinakop nila ang bayan at pinatay ang hari nito. (Nang panahong iyon, ang bayan ng Hazor ay ang pinakamakapangyarihan sa lahat ng kaharian.)
Pinatay ng mga Israelita ang lahat ng taong naninirahan sa Hazor. Talagang nilipol nila ang mga iyan. Walang natirang buhay doon. At sinunog nila ang bayang iyan.
Sinakop nila Josue ang lahat ng bayang iyan at pinatay nila ang lahat ng mga taong naninirahan doon at mga hari nila. Talagang nilipol nila ang lahat ayon sa iniutos ni Moises na lingkod ng Panginoon.
Ngunit hindi sinunog ng mga Israelita ang mga bayan na nasa maliliit na bundok maliban sa bayan ng Hazor na ipinasunog ni Josue.
Sinamsam ng mga Israelita ang lahat ng mahalagang bagay at lahat ng hayop doon. Ngunit pinatay nila ang lahat ng taong naninirahan sa bayang iyan at walang nabuhay sa kanila.
Iyan ang iniutos ng Panginoon kay Moises na lingkod niya. At iyan din ang iniutos ni Moises kay Josue. Ginawa nga ni Josue ang lahat ng iyan.
Kaya sinakop ni Josue ang lahat ng lugar na iyan, ang kabundukan, ang buong Negeb, ang lahat ng lugar ng Goshen, mga mababang bundok sa kanluran, Lambak ng Jordan, ang mga bundok ng Israel, at ang mga maliliit na bundok na malapit sa mga bundok na iyan.
Ang lupain na sinakop niya ay mula sa Bundok ng Halak na paahon sa Seir hanggang sa Baal-gad na nasa Lambak ng Lebanon, sa ibaba ng Bundok ng Herman. Ang lahat ng hari sa lugar na iyan at pinatay.
Nilabanan ni Josue ang mga haring iyan sa matagal na panawun.
Ang mga Hivita lang na naninirahan sa Gibeon ang gumawa ng kasunduan sa mga Israelita. Hindi gumawa ng kasunduan sa mga Israelita ang mga taong naninirahan sa ibang mga bayan. Kaya tinalo ng mga Israelita ang lahat ng bayang iyan.
Pinatigas ng Panginoon ang ulo ng mga taong iyan upang makipaglaban sila sa mga Israelita. Gusto niyang lipulin ang mga taong iyan na walang awa, ayon sa iniutos niya kay Moises noong una.
Pagkatapos, nilusob nina Josue at ng mga Israleita ang mga lugar ng mga Anaceo upang lipulin. Nang panahon iyon, naninirahan ang mga Anaceo sa mga kabundukan ng Hebron, Debir, Anab at sa lahat ng kabundukan ng Juda at Israel. Talagang nilipol ng mga Israelita ang lahat ng Anaceo at ang mga bayan nila.
Walang Anaceong natirang buhay sa lugar ng mga Israelita, pero may natira pa sa Gaza, sa Gat, at Asdod.
Kaya sinakop ni Josue ang buong lupain na iyan ayon sa iniutos ng Panginoon kay Moises noong una. Ibinigay niya ang lupain na iyan sa mga Israelita bilang mana nila at hinati nila ito ayon sa bawat lahi nila. At huminto ng makipaglaban ang mga Israelita.
Noong una, nang buhay pa si Moises, tinalo niya at ng Israelita ang mga hari sa silangan ng Ilog Jordan at sinakop ang lugar nila. Ang lupain na sinakop nila ay mula sa Lambak ng Arnon hanggang sa Bundok ng Hermon, kasama ang lupain sa silangan ng Lambak ng Jordan.
Si Sihon ang siyang hari ng mga Amoreo na naninirahan sa bayan ng Hesbon. Sakop sa kaharian niya ang kalahati ng lupain ng Gilead. Ito ang lupain mula sa bayan ng Aroer na malapit sa Lambak ng Arnon at mula sa gitnang iyan hanggang sa Ilog ng Jabok ang siyang hangganan ng mga Amonita.
Sakop rin sa kaharian niya ang lugar na nasa silangan ng Lambak ng Jordan, mula sa Lambak ng Galilea hanggang sa Beth-jesimot, mula sa silangan ng Patay na Dagat hanggang sa timog sa ibaba ng Bundok ng Pisga.
Si Og ang siyang hari ng Bashan, nag-iisang Refaita nalang siya na natira sa lahi nla. Tumira siya sa Astarot at Edrei.
Sakop sa kaharian ng Og ang Bundok Hermon, bayan ng Saleca, at buong lupain ng Bashan hanggang sa hangganan ng lugar ng mga Gesureo at Maacateo, kabila ng Gilead na hangganang sa hangganan ng Sihon na hari ng Hesbon.
Kaya nga, ang dalawang haring iyan ay tinalo ni Moises, na lingkod ng Panginoon, at ng mga Israelita. Pagkatapos, ibinigay ni Moises ang lupain nila sa mga lahi ni Reuben, sa mga lahi ni Gad, at sa kalahating lahi ni Manases bilang mana nila.
Si Josue naman, tinalo niya at ng mga Israelita ang mga hari sa kanluran ng Ilog Jordan at sinakop ang mga lugar nila. Ang lupain na sinakop nila ay mula sa Baal-gad sa Lambak ng Leganan hanggang sa Bundok ng Halac na paahon sa Seir. Ibinigay ni Josue ang mga lupain nila sa mga Israelita bilang mana nila. Hinati niya ito ayon sa bawat lahi nila.
Ibinigay nila ang mga bundok, mga mababang bundok, ang Lambak ng Jordan, ang mga libis ng mga bundok, ang ilang sa timog, at ang Negeb. Noong una, naninirahan diyan ang mga Heteo, mga Amoreo, mga Cananeo, mga Perezeo, mga Hivita, at mga Jebuseo. Ito ang mga hari ng mga lugar na iyon na tinalo ni Josue at ng mga Israelita.
ang hari ng Jerico, ang hari ng Ai na malapit sa Bethel,
ang hari ng Jerusalem, ang hari ng Hebron,
ang hari ng Jarmut, ang hari ng Laquis,
ang hari ng Eglon, ang hari ng Gezer,
ang hari ng Debir, ang hari ng Geder,
ang hari ng Horma, ang hari ng Arad,
ang hari ng Libna, ang hari ng Adullam,
ang hari ng Makeda, ang hari ng Bethel,
ang hari ng Tapua, ang hari ng Hefer,
ang hari ng Afec, ang hari ng Lasaron,
ang hari ng Madon, ang hari ng Hazor,
ang hari ng Simron-meron, ang hari ng Acsaf,
ang hari ng Taanac, ang hari ng Megido,
ang hari ng Kades, ang hari ng Jokneam na nasa Bundok ng Carmelo,
ang hari ng Dor na nasa gilid ng dagat Dor, ang hari ng Goyim na nasa Gilgal,
at ang hari ng Tirza. Iyan ang 31 na hari na natalo ng mga Israelita.
Nang matanda na si Josue, sinabi ng Panginoon sa kanya, << Josue, matanda kana ngayon at meron pang mga malawak na lugar na kailangan sakupin.
Ito ang mga lugar na hindi pa ninyo nasasakop: ang lahat ng lugar ng mga Filisteo at mga Gesureo,
mula sa Ilog Sihor sa silangan ng Egipto at Ekron hanggang sa hilaga na hangganan ng Ekron. Pagmamay-ari ng mga Cananeo ang lahat ng lugar na iyan pero ang naghahari doon ay limay hari ng mga Filisteo. Nanirahan sila sa Gasa, Asdod, Ashkelon, Gat at Ekron. Kailangan sakupin ang mga bayan na iyon, kailangan ding sakupin ang mga lugal ng mga Aveo.
na nasa timog. Sa hilaga, ito ang mga lugar na hindi pa ninyo nasasakop. Ang lahat ng lupain ng mga Cananeo mula sa Mehara na dating nasakop ng mga Sidoneo hanggang sa Afec na nasa hangganan ng lugar ng mga Amoreo.
ang lugar ng Gebali at buong Lebanon sa silangan na lugar, mula sa Baal-agad na nasa ibaba ng Bundok ng Hermon hanggang sa Lebo Hamat.
Ang mga Sidoneo na naninirahan sa mga kabundukan mula sa Lebanon hanggang sa Misrefot-mayim, kailangan din ninyong sakupin. Kaya tiyakin mong maghati-hati ang buong lupain sa lugar na ito sa mga Israelita.
Hatiin mo ang lupain na iyan para sa siyam na lahi at kalahating lahi ni Manases.>>
Ang mga lupain sa silangan ng Ilog Jordan, dating ibinigay ni Moises na lingkod ng Panginoon sa kalahating lahi ni Manases, mga lahi ni Reuben at Gad.
Ang mga lugar na iyan ay mula sa Aroer na nasa Lambak ng Arnon at isang bayan na nasa gitna ng Lambak ng Arnon hanggang sa bayan ng Dibon. Nandoon din ang buong kapatagan ng Medeba.
At nandoon din ang lahat ng bayan na pinagharian ni Sihon na hari ng mga Amoreo na naninirahan sa bayan ng Hesbon, hanggang sa hangganan ng mga Amonita.
Nariyan din sa lugar na iyan ang lupain ng Gilead at ang lupain na tinitirhan ng mga Gesureo at mga Maaca, ang buong lugar na tinatawag na Bundok ng Hermon, at ang buong Bashan hanggang sa Saleca.
Idi t bayduy kaarian un Og, ya ari un Bashan. Sabitun nuna, nanugl ya sa Astarot buy Edrei. Gigisa na tanay Refaita ya nitagan sa layi na. Noong una, tinalo ni Moises ang mga Refaita at pinaalis niya sila sa lupain nila.
Ngunit hindi pinaalis ng mga Israelita ang mga Gesureo at mga Maacateo. Kaya, hanggang ngayon naninirahan pa ang mga taong iyan sa mga Israelita.
Ngunit hindi binigyan ni Josue ng lugar ang lahi ni Levi bilang pamana. Matatanggap lang ng lahi ni Levi ang bahagi ng mga handog na sinunog para sa Panginoon na Diyos ng Israel ayon sa ipinangako niya sa kanila.
Ito ang mga lugar na ibinigay ni Moises sa lahi ni Reuben, na hinati ayon sa bawat grupo ng mga pamilya.
Ang mga lupain nila ay mula sa Aroer na nasa gilid ng Lambak ng Arnon, at mula sa isang bayan na nasa gitna ng Lambak ng Arnon, hanggang sa buong kapatagan ng Medeba.
Kasama rin ang Hesbon at lahat ng mga bayan na nasa kapatagan na siyang Dibon, Bamot-baal, Beth-baal-meon,
Jahaz, Kedemot, Mefaat,
Kiryataim, Sibma, Zeret-shar na nasa maliit na bundok na nasa gitna ng lambak,
Kasama rin sa mga bayan na ibinigay sa lahi ni Reuben ay ang bayan ng Beth-peor, ang mga libis ng Pisga, ang bayan ng Beth-jesimot,
ang lahat ng bayan sa kapatagan, at ang buong kaharian ng Sihon na hari ng mga Amoreo na naninirahan sa Hesbon. Tinalo ni Moises sina Sihon at ang mga namumuno ng mga Midianita na sina Evi, Requem, Zur, Hur, at Reba. Lahat sila ay naghari sa mga lugar nila sa ilalim ng pag-hahari ni Haring Sihon.
Maraming pinatay ang mga Israelita sa laban. Pinatay rin nila si Balaam na isang manghuhula na anak ni Beor.
Ang Ilog ng Jordan, ang siyang naging hangganan ng lupain na ibinigay ni Moises sa lahi ni Reuben. Ibinigay ni Moises ang mga bayan at baryong iyan sa lahi ni Reuben bilang pamana nila, at hinati ayon sa bawat grupo ng mga pamilya.
Ito ang mga lugar na ibinigay ni Moises sa lahi ni Gad, na hinati ayon sa bawat grupo ng pamilya:
Ang lugar ng Jazer, ang lahat ng bayan na nasa Gilead, at ang kalahating lupain ng mga Amonita hanggang sa Aroer na malapit sa Rabba,
Kasama rin ang mga lupain mula sa Hesbon hanggang sa Ramot-mizpa at Bethonim, at mula sa Mahanaim hanggang sa Debir.
Ang mga bayan na natanggap nila sa Lambak ng Jordan ay ang Beth-haram, Beth-nimra, Sucot, Zafon at mga iba pang mga bayan na sakop ng kaharian ni Sihon na hari ng Hesbon. Ang mga lugar na iyan ay nasa silangan ng Ilog Jordan hanggang sa Lawa ng Galilea.
Ibinigay ni Moises ang mga bayan at baryong iyan sa lahi ni Gad bilang pamana nila, at hinati ayon sa bawat grupo ng mga pamilya.
Ito ang mga lugar na ibinigay ni Moises sa kalahating lahi ni Manases sa mga grupo ng pamilya nila.
Mula sa bayan ng Mahanaim hanggang sa buong Bashan na pinaghaharian ni Haring Og at ang 60 na bayan ng Jair na sakop ng Bashan.
Kasama rin ang kalahati ng lupain ng Gilead, at Astarot at Edrei na ang mga bayan sa Bashan kung saan naghari si Og. Ibinigay ni Moises ang mga lugar na iyan sa kalahating lahi ni Maquir, na anak ni Manases, at hinati ayon sa bawat grupo ng mga pamilya.
Iyan ang mga lugar na ibinigay ni Moises sa mga lahing iyon noong nasa kapatagan siya ng Moab, sa kabila ng Ilog Jordan, sa silangan ng Jerico.
Ngunit hindi binigyan ni Moises ng lugar ang mga lahi ni Levi bilang pamana. Ipinangako ng Diyos na Panginoon ng Israel na siya mismo ang mamanahin ng lahi ni Levi.
Ito ang mg lugar na natanggap ng mga Israelita sa lupain ng Canaan bilang pamana nila. Hinati-hati ito nina Eleazar na pari, Josue na anak ni Nun, at ibang mga namumuno ng mga lahi ng mga Israelita.
Ayun sa utos ng Panginoon kay Moises, ang mga lugar ng siyam at kalahati ng mga lahi hinati-hati sa kanila sa pamamagitan ng palabunutan.
Ibinigay na ni Moises ang dalawa at kalahating lahi na bahagi nila sa silangan ng Jordan. Pero hindi binigyan ni Moises ng lugar ang lahi ni Levi.
Noong una, ang lahi ni Jose ay hinati sa dalawa na siyang lahi ni Manases at lahi ni Efraim. Hindi nabigyan ng lugar ang mga lahi ni Levita. Pero nabigyan ang mga Levita ng mga bayan at mga bukid para sa mga tupa at baka nila.
Kaya hinati ng mga Israelita ang lupain ayon sa iniutos ng Panginoon kay Moises.
Isang araw, pumunta ang ilang tao na lahi ni Juda kay Josue na nasa Gilgal. Si Caleb na anak ni Jefune na Cenizeo, sinabi niya kay Josue, << Alam mo ang mga sinabi ng Panginoon kay Moises na lingkod niya sa Kades-barnea ang tungkol sayo, at sa akin.
Si Moises na lingkod ng Panginoon, noong 40 taon na ako, inutusan niya ako mula sa Kades-barnea upang mag-espiya sa lupain na ito. Pagkatapos, bumalik ako kay Moises at sinabi ko sa kanya ang lahat na nalaman ko.
Ngunit tinakot ng mga kasama ko ang mga kalahi natin. Pero ako, sinunod ko ang Panginoon na Diyos ko ng buong puso. Sinabi niya,
Kaya sa araw na iyon, ipinangako sa akin ni Moises, << Dahil sinunod mo ang Panginoon na Diyos ko ng buong puso, magiging pagmamay-ari mo at ng mga anak mo ang lupaing pinuntahan mo upang iespiya.>>
<<Lumipas ang 45 taon noong sinabi ng Panginoon iyon sa pamamagitan ni Moises habang Palakadlakad pa ang mga Israelita sa ilang. Buhay pa ako hanggang ngayon at 85 na taon na ako.
ngunit malakas pa ako hanggang ngayon katulad noong araw na inutusan ako ni Moises. Kaya ko pang makipaglaban katulad noong una.
Ngayon, ibigay mo sa akin ang lugar na nasa kabundukan na ito ayon sa ipinangako ng Panginoon sa akin sa araw na bumalik ako kay Moises. Ikaw mismo ang nakarinig ng sinabi ko na may mga Anaceo na naninirahan doon, at matatag ang mga bayan nila na may pader. Pero tutulungan ako ng Panginoon ngayon na paalisin ko sila, ayon sa sinabi ng Panginoon sa akin.>>
Pagkatapos, pinagpala ni Josue si Caleb na anak ni Jefune at ibinigay niya sa kanya ang bayan ng Hebron bilang pamana niya.
Hanggang ngayon ang Hebron ay pagmamay-ari pa ng mga lahi ni Caleb na anak ni Jefune na Cenizeo dahil sinunod niya ang Panginoon na Diyos ng Israel ng buong puso.
(Noong una, tinawag ang Hebron na <Kiriat-Arba.> Si Arba ang pinakadakilang Anaceo.) Pagkatapos, nahinto na ang labanan sa lugar ng mga Israelita.
Ito ang mga lugar na hinati sa lahi ni Juda sa bawat grupo ng mga pamilya. Ang lupain nila ay umaabot sa hangganan ng lupain ng Edom sa timog, doon sa timog ng ilang ng Zin.
Ang hangganan ng Juda sa timog ay ang Dagat na Patay sa gilid ng bahagi ng timog
patungo sa Labasan ng Acrabim at ilang ng Zin at patungo sa timog ng Kades-barnea, at lumampas sa Hezron paahon sa Adar at paliko sa Karka.
Mula sa Karka, patungo ang hangganan sa Asmona, sa Lambak ng Egipto hanggang sa Dagat Mediteraneo. Iyan ang hangganan ng Juda sa timog.
Ang hangganan ng silangan ay ang Dagat na Patay hanggang sa daluyan ng tubig ng Ilog Jordan. Ang hangganan ng hilaga mula sa labasan ng Ilog Jordan
paahon patungo sa Beth-hogla, at patungo sa hilaga ng Beth-araba hanggang sa Bato ng Bohan. ( Si Bohan ay anak ni Ruben.)
Mula doon, patungo sa Lambak ng Acor hanggang sa Debir, at paliko sa hilaga patungo sa Gilgal na nakaharap sa Daan Paahon ng Adumim sa katimugan na bahagi ng lambak. At aabot ito patungo sa mga bukal ng En-shemes at palabas ng En-rogel.
Mula doon, patungo ang hangganan sa Lambak ng Ben Hinom sa timog na bayan ng mga Jebuseo. (Ito ay ang Jerusalem.) Patungo sa itaas ng maliit na bundok na nasa kanluran sa Lambak ng Hinom na nasa hilaga ng Lambak ng Refaim.
Mula sa itaas ng bundok, patungo ang hanggangan sa Bukal ng Neftoa at palabas sa mga bayan na malapit sa Bundok ng Efron. Mula roon, pababa sa Baala (na siyang tinatawag din na Kiryat-jearim).
Mula roon, lumiko ang hanggangan sa bandang kanluran patungo sa Bundok ng Seir. Dumadaan sa hilagang bahagi ng libis ng Bundok ng Jearim (na tinatawag iyan na Kesalon), pababa sa Beth-semes at patungo sa Timnah.
Mula roon, patungo ang hangganan sa hilagang bahagi ng libis ng bundok malapit na Ekron at pagakatapos lumiko patungo sa Sicron, dumadaan sa Bundok ng Baala, lumampas sa Jabneel hanggang umabot sa Dagat Mediteraneo.
Ya agid Dagat ya katganan un Juda sa tatanglwan. Iyon ang mga hangganan sa palibot ng lupain na hinati sa mga lahi ni Juda ayon sa bawat grupo ng mga pamilya.
Noong una, iniutos ng Panginoon si Josue na ibigay niya ang isang lupain ng lahi ni Juda kay Caleb na anak ni Jefune. Ang lugar na ito na ibinigay kay Caleb na siyang Kiriat-Arba na tinatawag ding Hebron. ( Si Arba ang ninuno ni Anac.)
Pinalayas nina Caleb sa lugar na iyon ang tatlong lahi ni Anac na sina Sheshai, Ahiman at Talmai.
Pagkatapos, umalis sila sa Hebron upang lusubin ang mga taong naninirahan sa Debir. (Noong una, tinawag nila ang Debir ng <Kiryat-sefer.)
Sinabi ni Caleb, <<Kung lulusubin at matatalo ng lalake ang mga taong naninirahan sa Kiryat-sefer, ibibigay ko ang anak ko na si Asca bilang asawa niya.>>
Si Othniel, ang anak ni Kenaz na kapatid ni Caleb, ang siyang nakalusob at nakasakop ng bayan. Kaya ibinigay ni Caleb kay Otniel si Acsa upang mapangasawa niya.
Pagkatapos maging asawa ni Otniel si Acsa, niyaya ni Acsa ang asawa niya na humingi sila ng lupa sa ama niya. Kaya pumunta si Asca sa ama niya na si Caleb at ng makababa na siya sa asno niya, tinanong siya ni Caleb, <<Ano ang gusto mo, anak ko?>>
Sumagot si Acsa kay Caleb, <<Tatay binigyan mo na ako ng lugar doon Negeb, pero walang tubig doon. Nakikiusap akong bigyan mo sana ako ng lugar na may mga bukal.>> Kaya binigyan ni Caleb si Acsa ng lugar na may mga bukal sa bandang itaas at bandang ibaba.
Ito ang mga bayan na nahati sa mga lahi ni Juda ayon sa bawat grupo ng pamilya.
Ang mga bayan sa timog, sa katimugan ng Negeb malapit sa hangganan ng Edom na siyang Cabzeel, Eder, Jagur,
Cina, Dimona, Adada,
Kades, Hazor, Itnan,
Zif, Telem, Bealot
Hazor-hadata, Kiryot-hesron ( na tinatawag na Hazor.)
Amam, Shema, Molada,
Hazar-gada, Hesmon, Beth-pelet,
Hazar-shual, Beer-seba, Bizotia,
Baala, Iyim, Ezem,
Eltolad, Cesil, Horma,
Ziklag, Madmana, Sansana,
Lebaot, Silhim, Ayin, at Rimon. Ibinigay sa mga lahi ni Juda ang 29 bayan at mga baryo na malapit sa mga bayan na iyan.
Nahati rin sa lahi ni Juda ang mga bayan sa mga mababang bundok sa kanluran. Ang mga pangalan ng mga bayang iyan: Estaol, Zora, Asena,
Zanoa, En-ganim, Tapua, Enam,
Jarmut, Adullam, Soco, Azeka,
Saaraim, Aditaim, at Gedera o Gederotaim. Natanggap ng lahi ni Juda ang 14 na bayang iyan at mga baryong malapit.
Kasama rin ang bayan ng Zenan, Hadasa, Migdal-gad,
Dilan, Mizpa, Jokteel,
Laquis, Bozcat, Eglon,
Cabon, Lamas, Kitlis,
Gederot, Beth-dagon, Naama, at Makeda. Natanggap ng lahi ni Juda ang 16 na bayang iyan at mga baryong malapit.
Kasama rin ang bayan ng Libna, Eter, Asan,
Jefte, Asena, Nezib,
Keila, Aczib, at Maresa. Nakatanggap ng lahi ni Juda ang siyam na bayang iyan at mga baryong malapit.
Kasama rin ang bayan ng Ekron at lahat ng baryong malapit sa Ekron,
at ang lahat ng bayan at mga baryo na malapit sa Asdod mula sa Ekron patungo sa Dagat Mediteraneo,
ang Asdod at Gaza, kasama ang mga baryo hanggang sa Lambak ng Egipto at sa gilid ng Dagat Mediteraneo.
Kasama rin ang mga bayan sa kabundukan: Samir, Jatir, Soco,
Dana, Kiryat Sanna (na tinatawag na iyan na Debir),
Anab, Estemoa, Anim,
Goshen, Holon, at Gilo. Iyan ang 11 na bayan kasama ang mga malapit na baryo.
Natanggap din ng lahi ni Juda ang mga bayan ng Arab, Duma, Eshan,
Janim, Beth-tapua, Afeca,
Humta, Kiriat-Arba (na tinatawag din na Hebron), at Sior. 9 ang lahat ng bayan na nasa lugar na iyan at mga baryo na malapit.
Kasama rin ang bayan ng Maon, Carmelo, Zif, Juta,
Jezreel, Jocdeam, Zanoa,
Cain, Gibea, at Timna. 10 ang lahat ng bayan, kasama ang mga baryo na malapit.
Kasama din ang Halhul, Beth-sur, Gedor,
Meara, Beth-anot, at Eltecon. Anim ang lahat ng bayan kasama ang mga baryo na malapit.
Kasama rin ang Kiryat-baal ( na tinawag na Kiryat Jearim) at Rabba. Dalawa ang bayan kasama ang mga baryo na malapit.
Ang mga bayan sa ilang ay ang Beth-araba, Midin, Secaca,
Nibsan, ang bayan ng Asin, at En-gedi. 6 ang bayan kasama ang mga baryo na malapit.
Pero hindi mapaalis ng mga lahi ni Juda ang mga Jebuseo na naninirahan sa Jerusalem. Kaya hanggang ngayon, doon parin sila naninirahan kasama ang mga taong lahi ni Juda.
Ang lupain na ibinigay sa mga lahi ni Jose ay nagmula sa Ilog ng Jordan na malapit sa Jerico, sa silangan ng mga sibol ng Jerico patungo sa ilang at sa kabundukan hanggang sa Bethel.
Mula sa Bethel (na tinatawag din na Hebron) dumaan ang hangganan sa Atarot, ang lupain ng mga Araceo,
at pababa sa kanluran sa lupain ng mga Jaflatitas, hanggang sa mababang Beth-horon. Mula doon patuloy ang hangganan hanggang sa Dagat Mediteraneo.
Kaya, iyan ang mga lupain na natanggap ng mga lahi ni Manases at mga lahi ni Efraim na siyang mga anak ni Jose.
Ito ang lupain na nahati sa lahi ni Ephraim, ayon sa bawat grupo ng mga pamilya. Ang hangganan nito ay nagmula sa Atarot-adar na nasa silanggan patungo sa Mataas na Beth-horon
hanggang sa Dagat Mediteraneo. Ang hangganan sa hilaga ay mula sa Micmetat, paliko sa silangan sa Taanat Shilo, at dumaraan sa silangan ng Janoa.
Mula sa Janoa pababa sa Atarot at Naara at dumaan sa Jerico patungo sa Ilog ng Jordan.
Mula sa Tapua patungo sa kanluran, dumaraan sa Lambak ng Cana, hanggang sa Dagat Mediteraneo. Iyan ang mga lupain na ibinigay sa lahi ni Efrain na nahati ayon sa bawat grupo ng mga pamilya.
Kasama rin ang mga bayan at baryo na sakop ng lupain ni Manases.
Pero hindi nila pinalayas ang mga Cananeo na naninirahan sa Gezer. Kaya may mga Cananeo na naninirahan kasama ang mga lahi ni Efraim hanggang ngayon, pero ginawa silang alipin.

Kaya ito ang mga lugar na ibinigay sa ibang mga lahi ni Manases ang siyang mga pamilya ni Abiezer, Helec, Asriel, Shekem, Hefer, at Semida. Sila ang mga namumuno sa mga lahi ni Manases na anak ni Jose.
May isa pang lahi ni Manases na ang pangalan niya ay si Zelofehad. Anak siya ni Hefer, na anak ni Gilead na anak ni Maquir na anak ni Manases. Pero walang mga anak na lalake si Zelofehad, kundi puro babae na sina Mahla, Noa, Hogla, Milca, at Tirza.
Isang araw, ang mga babaeng iyan, pumunta sila kay Eleazar na pari, kay Josue na anak ni Nun, at sa mga namumuno ng Israel. Sinabi nila, <<Iniutos ng Panginoon kay Moises na bigyan ninyo kami ng lugar katulad ng pagbibigay ninyo ng lugar sa mga kamag-anak naming mga lalake,>> Kaya binigyan ni Josue ng ilang lugar ang mga babaeng iyan katulad ng pagbibigay niya ng lugar sa kamag-anak nilang mga lalake ayon sa iniutos ng Panginoon.
Kaya, nakatanggap ang lahi ni Manases ng 10 lugar na nasa kanluran sa Ilog Jordan maliban sa mga lugal ng Gilead at Bashan na nasa silangan ng Ilog Jordan
dahil nabigyan ng lugar ang mga anak na babae ni Zelofehad na lahi ni Manases. Ang ibang mga lahi ni Manases, naibigay sa kanila ang Gilead.
Ang hangganan ng mga lugar na natanggap ng mga lahi ni Manases ay mula sa Asher hanggang sa Micmetat na nasa silangan ng Shekem at patungo sa timog sa lugar ng mga naninirahan malapit sa bukal ng En-tapua.
(Pagmamay-ari ng lahi ni Manases ang lupain na malapit sa Tapua. Pero pagmamay-ari ng mga lahi ni Efraim ang bayan ng Tapua. Ang Tapua ay nasa hangganan ng lupain na pagmamay-ari ng Lahi ni Manases.)
At ang hangganan patungo sa Lambak ng Kana. Sa timog ng lambak na ito may mga bayan na pagmamay-ari ng lahi ni Efraim, kahit kasama ito sa mga bayan ng lahi ni Manases, Ngunit ang hangganan ng lugar ni Manases ay mula sa Dagat Mediteraneo.
Pagmamay-ari ng lahi ni Efraim ang lupain na nasa timog. At pagmamay-ari ng lahi ni Manases ang lupain na nasa hilaga. Ang hangganan ng lupain ng lahi ni Manases sa kanluran ay ang Dagat Mediteraneo. Ang hangganan nila sa hilaga ay ang lupain ng lahi ni Asher, at ang hangganan nila sa silangan ay ang lupain ng lahi ni Isacar.
Ito ang mga bayan na nasa lupain ng lahi nila Isacar at Asher na ibinigay sa lahi ni Manases: ang Beth-sean, Ibleam, Dor, (na tinatawad ding Nafat Dor.), Endor, Taanac, Megido at ang mga baryo na malapit.
Pero hindi naninirahan ang Lahi ni Manases sa mga bayang iyan dahil hindi nila pinalayas ang mga Cananeo na naninirahan doon.
Ngunit ng naging malakas ang mga Israelita,ginawa nilang alipin ang mga Cananeo. Ngunit hindi nila pinilit na umalis ang mga Cananeo sa lugar na iyan.
Sinabi ng mga lahi ni Jose kay Josue, <<Bakit isang bahagi lang ng lugar ang ibinigay mo sa amin? Maraming tao ang lahi namin dahil talagang pinagpala kami ng Panginoon.>>
Sumagot si Josue sa kanila, <<Kung talagang marami kayo at hindi sapat sa inyo ang kabundukan ng Efraim, pumunta kayo sa mga kagubatan ng mga Perezeo buy mani Refaita. Maglinis kayo sa lugar na iyon para sa sarili ninyo.
Sinabi ng mga lahi ni Jose, <<Totoo na hindi sapat sa amin ang mga kabundukan. At hindi namin kaya ang mga Cananeo sa kapatagan dahil may mga karwahe silang bakal. At ganoon din ang mga Cananeong naininrahan sa Beth-sean, sa mga baryo na malapit, at sa Lambak ng Jezreel.>>
Pero sinabi ni Josue sa mga lahi nina Efraim at Manases, <<Marami ang lahi ninyo at makapangyarihan kayo. Kaya hindi isang bahagi lang ng lupain ang ibinigay sa inyo.
Mapapasainyo rin ang mga lugar ng kagubatan. Linisin ninyo ang lugar na iyon, ang lahat ng nalinis ninyo ay magiging sa inyo. At kahit makapangyarihan ang mga Cananeo at may karwahe silang bakal, kaya ninyo silang paalisin.>>
Pagkatapos nilang sakupin ang lugar, nagtipon ang lahat ng Israelita sa Shilo at itinayo nila ang Toldang Pinagpupurihan. Sakop sa kanila ang buong lugar ng Canaan.
Pero may pito pang lahi ng Israel ang hindi pa nabigyan ng lugar.
Kaya sinabi ni Josue sa mga Israelita, <<Kailan ninyo sasakupin ang lugar na ibinigay sa inyo ng Panginoon na Diyos ng mga ninuno ninyo?
Pumuli kayo ng tatlong lalake mula sa bawat lahi. Iuutos ko ang mga lalakeng iyang upang siyasatin ang lupain. Gagawin nila ang mapa na nagpapakita kung paano nila hahatiin ang lugar na iyon at babalik sila sa akin.
Hatiin ninyo ang lugar na iyan sa pitong bahagi. Pero huwag isama ang lugar na lahi ni Juda sa timog at ang lugar na lahi ni Jose sa hilaga. Pahintulutan silang manirahan doon.
Pagkatapos, ninyong gumawa ng mapa kung paano hahatiin ang mga lugar, dalhin ninyo sa akin. At gagawa ako ng palabunutan sa harapan ng Panginoon na Diyos natin.
Pero hindi nahatian ang lahi ni Levi ng lugar dahil ang bahagi nila ay ang paglilingkod sa Panginoon bilang mga pari. Nahatian na ang lahi ni Gad, lahi ni Reuben, at ang kalahating lahi ni Manases ng lugar na nasa silangan sa Ilog Jordan. Si Moises na lingkod ng Panginoon ang nagbigay sa kanila ng lugar na iyan.>>
Nang paalis na ang mga taong napili mula sa bawat lahi, sinabi ni Josue sa kanila. <<Umalis na kayo at magsiyasat sa lupain. Gawin ninyo ang mapa ng lupain. Pagkatapos, bumalik kayo sa akin dito sa Shilo dahil pagpapalabunatan agad ako sa harapan ng Panginoon kung kaninong lahi mapupunta ang bawat bahagi ng lupain.>>
Kaya umalis ang mga lalakeng iyan sa Shilo at nilibot nila ang buong lupain doon upang magsiyasat. At ginawa nila ang mapa ng mga lupain na nahati sa pitong bahagi at inilista nila ang mga bayan at baryo na sakop sa bawat bahagi. Pagkatapos, bumalik sila kay Josue na nasa kampo sa Shilo.
Nagpalabunutan si Josue sa mga tao sa Shilo sa harapan ng Panginoon. Doon niya binigyan ng lupain ang bawat lahi ng Israelita na wala pang sariling lupain.
Ang unang nabunut ay ang lahi ni Benjamin. Tumanggap ng lugar ang bawat grupo ng mga pamilya. Ang lugar na natanggap ng lahi ni Benjamin ay ang nasa gitna ng lugar na lahi ni Juda at ang lugar ng mga lahi ni Jose.
Ang hilagang lugar na iyan ay nasa Ilog ng Jordan at paahon sa hilaga ng Jerico at sa kanluran na lugar kung saan nandoon ang mga maliliit na bundok at hanggang sa ilang ng Beth-aven.
Mula doon patungo sa timog sa Luz na tinatawag na Bethel at patungo sa Atarot-adar na nasa maliit na bundok na nasa timog sa ibaba ng Beth-horon.
Mula doon patungo sa bundok na nakaharap sa Beth-horon at patungo sa timog. At natapos ito sa Kiryat Baal ( na tinatawag na Kiryat Jearim). Ang bayang iyan sakop sa mga taong lahi ni Juda. Iyan ang hangganan ng kanluran.
Ang timog na hangganan ay ang Kiryat-jearim sa kanluran at patungo sa mga sibol ng Neftoa.
At ang hangganan pababa sa maliit na bundok na nakaharap sa Lambak ng Ben Hinom na nasa hilaga ng Lambak ng Refaim. At ang hangganan patungo sa Lambak ng Hinom na siyang gilid ng bayan ng mga Jebuseo sa timog at patungo sa En-rogel.
Paliko ito patungo sa hilaga ng En-shemes, hanggang sa Gelilot na nakaharap sa Paahon ng Adumim pababa patungo sa Batong Bohan na anak ni Ruben.
At ang hangganan patungo sa hilaga ng Beth-araba at pababa sa Araba.
At ang hangganan patungo sa hilaga sa libis ng Beth-hogla at patungo sa hilaga na dinadaanan ng tubig sa Patay na Dagat. Ang lugar na iyan ay patungo sa Ilog Jordan sa timog at patungo sa Dagat na Patay. Ang hangganan niyan ay ang timog na lugar ng lahi ni Benjamin.
Ang silangan ng hangganan ang siyang Ilog Jordan. Iyan ang mga hangganan ng lugar na nahati ng lahi ni Benjamin ayon sa bawat pamilya.
Tinanggap ng lahi ni Benjamin ang mga bayan na Jerico, Beth-hoglan, Emec-casis,
Beth-araba, Zemaraim, Bethel,
Avim, Para, Ofra,
Kefar-ammoni, Ofni, at Geba. Tinanggap ng lahi ni Benjamin ang 12 bayan at mga baryong malapit sa mga bayan na iyan.
Tinanggap din ng lahi ni Benjamin ang mga bayan ng Gibeon, Raman, Beerot,
Mizpa, Cefira, Moza,
Requem, Irpeel, Tarala,
Zela Elef (na tinatawag na Jerusalem), Gibea at Kiriat Jearim. Natanggap ng lahi ni Benjamin ang 14 na bayan at mga baryong malapit sa mga bayang iyan. Iyan ang mga lugar na nahati ng lahi ni Benjamin ayon sa bawat pamilya.
Ang ikalawang nabunut ay ang lahi ni Simeon. Ang ikalawang nabunot ay ang lahi ni Simeon at hinati-hati ang bahagi nila sa bawat grupo ng mga pamilya. Ang lupain na natanggap ng lahi ni Simeon ay nasa gitna ng lupain ng lahi ni Juda.
Kasama diyan ang bayan ng: Beer-seba (o Sheba), Molada,
Hazar-shual, Bala, Ezem,
Eltolad, Bethul, Horma,
Ziklag, Beth-marcabot, Hazar-susa,
Beth-lebaot, buy Saruhen. Natanggap ng lahi ni Simeon ang 13 bayan at ang mga baryong malapit sa mga bayang iyan.
Kasama rin ang mga bayan ng Ayin, Rimon, Eter, at Asan. Natanggap ng lahi ni Simeon ang apat na bayan, kasama ang lahat ng baryong sakop ng mga bayan iyan,
hanggang sa Baalat-beer (na siyang Rama) sa Negev. Ito ang lupaing natanggap ng lahi ni Simeon na hinati-hati ayon sa bawat pamilya.
May mga bahagi ng lupaing ito na mula sa lupain ng lahi ni Juda dahil sobrang maluwang para sa kanila. Kaya nga, ang lupain na natanggap ng lahi ni Simeon ay nasa gita ng lupain ng lahi ni Juda.
Ang ikatlong nabunot ay ang lahi ni Zebulun at hinati-hati ang bahagi nila sa bawat grupo ng mga pamilya. Ang hangganan ng lupain nila ay nagsimula sa Sarid.
Mula roon, patungo ang hangganan sa kanluran, dumaan sa Marsala at Dabeset hanggang umabot sa daluyan ng tubig na malapit sa Jokneam.At Mula roon, patungo ang hangganan sa kanluran, dumaan sa Marsala at Dabeset hanggang umabot sa daluyan ng tubig na malapit sa Jokneam.
Mula sa kabila ng Sarid, patungo ang hangganan sa silangan hanggang sa Kislot-tabor, Daberat, at Jafia.
Mula roon, hanggang sa silangan sa Gat-hefer, Itcazin, Rimon, at Nea.
Ang hangganan ng Zebulun sa hilaga paliko patungo sa Hanaton at magtatapos ito sa Lambak ng Jefte-el.
Ang lahat ay 12 bayan at mga baryo malapit sa bayang iyan.At may iba pang mga bayan doon na siyang Catat, Nahalal, Simron, Idala, at Bethlehem.
Kaya, iyan ang mga bayan at mga baryo na natanggap ng mga lahi ni Zebulun, ayon sa bawat grupo ng mga pamilya.
Ang ikaapat na nabunut ay ang lahi ni Isacar. Tumanggap ng lugar ang bawat grupo ng mga pamilya.
Ang mga bayan na natanggap nila ay Jezreel, Kesulot, Sunem,
Hafaraim, Shion, Anaharat,
Rabit, Cision, Ebez,
Remet, En-ganim, En-hada, buy Beth-pazez.
Ang hangganan ng mga lugar na iyan ay ang Tabor, Sahazuma at Beth-semes. At umabot ito sa Ilog Jordan. Lahat ay 16 bayan, kasama ang mga baryong malapit sa mga bayang iyan.
Kaya, iyan ang mga bayan at mga baryo na natanggap ng mga lahi ni Isacar, ayon sa bawat grupo ng mga pamilya.
Ang ikalimang nabunut ay ang lahi ni Aser at hinati-hati ang bahagi nila sa bawat grupo ng mga pamilya.
Ang mga bayan na natanggap nila ay Helcat, Hali, Beten, Acsaft.
Alamelec, Amad, at Misal. Ang kanlurang hangganan ng lupain nila ito ay ang Carmelo at Sihor-libnat.
Mula doon, paliko ang hangganan patungo sa silangan hanggang sa Zebulun at sa Lambak ng Jefte-el. Pagkatapos, patungo ito sa hilaga sa Beth-emec, Neiel, at Cabul.
Ebron, Rehob, Hamon, Cana, at hanggang sa Dakilang Sidon.
Pagkatapos, paliko ang hangganan patungo sa Ramah.at sa bayan ng Tyre. Mula doon, patungo sa Hosa hanggang umabot sa Dagat Mediteraneo.Ang ibang mga bayan na sakop nila ay ang Mehebel, Aczib,
Uma, Afec, at Rehob. May 22 bayan lahat, kasama ang mga baryo malapit sa mga bayang iyan.
Kaya, iyan ang mga bayan at mga baryo na natanggap ng mga lahi ni Aser, ayon sa bawat grupo ng mga pamilya.
Ang ikaanim na nabunut nila ay ang lahi ni Neftali. Tumanggap ng lugar ang bawat grupo ng mga pamilya na lahi niyan.
Ang hangganan ng lugar ng Neftali ay ang Helef at malaking punong kahoy na malapit sa Zaananim patungo sa Adamineceb at Jabneel hangganang sa Lacum at sa Ilog Jordan.
At mula doon, paliko ito sa kanluran patungo sa Aznot-tabor at Hucoca hanggang sa hangganan ng Zebulun sa timog sa hangganan ng Asher sa kanluran at sa silangan ng Ilog Jordan.
May mga bayan na mataas ang mga pader. Ang mga bayang iyan ay ang Sidim, Ser, Hamat, Racat, Cineret,
Adama, Rama, Hazor,
Kades, Edrei, En-hazor,
Jiron, Migdal-el, Horem, Beth-Anat, at Beth-emes. May 19 na bayan at mga baryo malapit sa lugar na ito.
Namana ng lahi ni Neftali ang mga bayan na ito at mga baryo malapit sa mga bayang ito. Tumanggap ng lugar ang bawat grupo ng mga pamilya.
Ang ikapitong nabunut ay ang lahi ni Dan. Tumanggap ng lugar ang bawat grupo ng mga pamilya.
Ang mga pangalan ng bayan na iyan ay Zora, Estaol, Ir-semes,
Saalabin, Ayalon, Itla,
Elon, Timna, Ekron,
Elteque, Gibeton, Baalat,
Jehud, Bene-berac, Gat-rimon,
Me-jarcon, at Racon at ang mga lugar na nakaharap sa bayan ng Joppa.
(Pero hindi matalo ng mga lahi ni Dan ang mga taong naninirahan sa lugar na ibinigay sa kanila. Kaya pumunta ang lahi ni Dan sa bayan ng Lesem at nilusob ang bayang iyan. At pinatay nila ang lahat ng taong naninirahan sa bayang iyan at nanirahan sila doon. Tinawag nila ang bayang iyan ng Dan dahil si Dan ang ninuno ng mga bayang iyan.)
Namana ng lahi ni Dan ang mga bayang ito at mga baryong malapit sa mga bayang ito. Tumanggap ng lugar ang bawat grupo ng mga pamilya.
Nang hinati ng mga namumuno ng Israelita ang mga lugar para sa mga lahi nila, binigyan nila ng lugar si Josue na anak ni Nun.
Noong una, iniutos ng Panginoon ang mga Israelita na hatian ng lugar si Josue. Hiniling ni Josue sa mga namumunong Israelita na ibigay sa kanya ang bayan ng Timnat-sera na nsa mga maliliit na bundok ng lahi ni Efraim. Kaya ibinigay ng mga Israelita ang bayang iyan kay Josue.
Sina Eleazar na pari, si Josue na anak ni Nun, at mga namumuno ng bawat lahi ng Israel ay naghati-hati ng mga lugar. Nagpalabunutan ang namumuno sa harapan ng Panginoon sa pinto ng Toldang Pinagpupurihan sa Shilo. Natapos na nilang ipinamahagi ang lugar.
Pagkatapos, sinabi ng Panginoon kay Josue.
<< Sabihin mo sa mga Israelita na pumili sila ng mga bayan na pinagtatanggulan. Noong una, sinabi ko sa inyo sa pamamagitan ni Moises na pumili kayo ng mga ganoong bayan.
Ang taong nakapatay ng hindi sinasadya ay maaaring makatakas roon at makapagtago mula sa mga taong gustong gumanti sa kanya.
Pagdating niya sa isang bayan na pinagtatanggulan, kailangan niyang tumayo sa pintuan ng bayang iyan at ipaliwanag sa mga namumuno kung ano ang nangyari. At pahihintulutan nila siyang pumasok sa bayan at manatili doon.
Ngunit baka habulin siya ng gustong gumanti sa kanya hanggang sa bayan na iyan. Hindi siya dapat ipalabas ng mga namumuno sa mga taong gustong gumanti sa kanya. Kailangan nila siyang kampihan dahil napatay niya ang kapwa niya ng hindi sinasadaya at napatay niya ito hindi dahil sa galit niya.
Kailangan manatili ang taong iyan sa bayan na iyan hanggang sa dinggin ang kaso niya sa harapan ng pagtitipon ng mga namumuno at hanggang sa mamatay ang pinakapunong pari sa panahong iyan. Pagkatapos, maaari na siyang umuwi.>>
Kaya pinili ng mga Israelita ang mga bayan na magiging mga bayan na pinagtatanggulan. Ang pinili nila ay ang bayan ng Kades sa Galilea na nasa kabunukan ng Neftali, ang bayan ng Shekem sa kabundukan ng Efrain, at ang bayan ng Kiriat-Arba (na tinatawag na Hebron) sa kabundukan ng Juda.
Pinili din ng mga Israelita ang bayan ng Bezer na nasa ilang ng kapatagan na sakop ng lahi ni Reuben sa silangan ng Ilog Jordan at Jerico. Pinili din nila ang bayan ng Ramot sa Gilead na sakop ng lahi ni Gad, at ang bayan ng Golan sa Bashan na sakop ng lahi ni Manases.
Iyan ang mga bayan na pinili para sa mga Israelita at sa mga dayuhang naninirahang kasama nila. Ang sinumang makapatay nang hindi sinasadya ay maaaring tumakas papunta sa isa sa mga bayan na ito upang hindi siya mapatay ng mga gustong gumanti sa kanya habang hindi pa dinidinig ang kaso niya sa harapan ng pagtitipon.
Pumunta ang mga namumuno sa lahi ni Levi kay Eleazar na pari, kay Josue na anak ni Nun, at sa mga namumuno sa ibang mga lahi ni Israel,
doon sa Shilo sa lugar ng Canaan. Sinabi nila, <<Nag-utos ang Panginoon sa pamamagitan ni Moises na bigyan kami ng mga bayan na titirhan namin at pastulan namin para sa mga hayop namin.>>
Kaya ayon sa iniutos ng Panginoon, ibinigay ng mga Israelita sa mga Levita ang ilang mga bayan at mga pastulan na dating ibinigay sa kanila bilang pamana.
Nagpalabunutan ang mga Israelita at ang nabunut nila ay ang mga Levita na mula sa lahi ni Aaron at kabilang sa grupo ng mga pamilya ni Kohat. Nakatanggap sila ng 13 bayan na dating ibinigay sa mga lahi nina Juda, Simeon, at Benjamin bilang pamana nila.
Ang ibang mga apo ni Kohat, binigyan sila ng 10 bayan na dating natanggap ng mga lahi ni Efraim, Dan, at ng kalahating lahi ni Manases.
Ang mga apo ni Geshon, binigyan sila ng 13 bayan mula sa mga bayan na dating ibinigay sa mga lahi ni Isacar, Aser, Neftali, buy kapitnan layin Manases ya idi sa Bashan.
Ang mga apo sa lahi ni Merari ay binigyan sila ng 12 bayan na mula sa mga lahi ni Ruben, Gad, at Zebulun.
Kaya sa pamamagitan ng palabunutan, binigyan ng mga Israelita ang mga Levita ng mga bayan at mga pastulan, ayon sa iniutos ng Panginoon kay Moises.
Ito ang mga pangalan ng mga bayan na mula sa mga lahi nina Simeon at Juda na ibinigay sa mga sa mga Levita na mula sa lahi ni Aaron at kabilang sa grupo ng mga pamilya ni Kohat. Sila ang unang nabunot na bibigyan ng mga bayan.
<range>
Ibinigay sa kanila ang bayan ng Kiriat-Arba (na tinatawag din Hebron) na nasa kabundukan ( Si Arba ang ninunu ni Anak).
Pero noong una ang mga bukid at mga baryong malapit sa Hebron ay ibinigay kay Caleb na anak ni Jefune.
Kaya ibinigay ng mga Israelita sa mga lahi ni Aaron, na dating pari, ang Hebron na isa sa mga bayan ng tanggulan, kung saan makakapagtago ang taong nakapatay ng hindi sinasadya. Ibinigay din sa kanila ang mga bayan ng Libna,
Jatir, Estemoa,
Holon, Debir,
Ayin, Juta at Beth-semes kasama rin ang mga pastulan na malapit sa mga bayang iyan. Kaya siyam na bayan lahat ang natanggap ng lahi ni Aaron mula sa mga lahi ni Simeon at Juda.
-18 May ibinigay din sa lahi ni Aaron ang apat na bayan mula sa lahi ni Benjamin. Ang mga bayan niyan at Gibeon, Geba, Anatot, at Almon kasama rin ang mga pasutulan na malapit doon.

Ang lahat ng natanggap ng mga pari na siyang mga lahi ni Aaron ay ang 13 bayan kasama ang mga pastulan na malapit sa mga bayang iyan.
Ang ibang mga Levita na kabilang din sa mga pamilya ni Kohat ay nakatanggap ng mga bayan mula sa lahi ni Efraim.
Ibinigay sa kanila ang Shekem na isa sa mga bayang tanggulan sa mga kabundukan ng Efraim, kasama ang mga pastulan nito. Ibinigay din sa kanila ang Gezer,
Kibzaim, at Beth-horon kasama ang mga pastulan na malapit sa mga bayang iyan. Apat ang bayang iyan.
Nabigyan din ang mga lahing iyan ng mga bayan ng lahi ni Dan. Ang mga pangalan ng bayang iyan Elteque, Gibeton,
Ayalon, at Gat-rimon kasama rin ang mga pastulan na malapit sa mga bayang iyan.
Nabigyan din sila ng dalawang bayan mula sa kalahating lahi ni Manases, kasama ng pastulan na malapit doon. Ang pangalan ng mga bayan iyan at Taanac at Gat-rimon.
Kaya, ang natanggap ng ibang mga pamilya na inapo ni Kohat ay 10 bayan kasama ang mga pastulan nito.
Ang mga Levita na mga apo ni Gershon ay nakatanggap ng dalawang bayan mula sa kalahating lahi ni Manases. Ang mga pangalan ng bayang iyan ay ang Golan sa Bashan (na isa sa mga lungsod na tanggulan, kung saan makakapagtago ang taong nakapatay nang hindi sinasadya) at ang Beeshtara, kasama ang mga pastulan nito.
Nabigyan rin ang mga apo ni Gershon ng apat na bayan mula sa lahi ni Isacar. Ang mga bayang iyan ay ang Cision, Daberat,
Jarmut, at En-ganim, kasama ang mga pastulan nito.
Nabigyan rin sila ng apat na bayan mula sa lahi ni Aser na siyang Misal, Abdon,
Helcat, at Rehob kasama ang mga pastulan na malapit diyan.
Mula sa lahi ni Neftali, nakatanggap sila ng tatlong bayan na siyang Hamotdor, Cartan, at Kades sa Galilea, kasama ang mga pastulan. (Ang bayan ng Kades ay isa sa mga bayan na na tanggulan, kung saan makakapagtago ang taong nakapatay nang hindi sinasadya.)
Kaya, ang mga bayan na ibinigay sa mga inapo ni Gershon ay 13 bayan lahat at ibinigay rin sa kanila ang mga pastulan na mga bayang iyan.
Ang mga Levita na apo ni Merari ay nabigyan ng apat na bayan mula sa lahi ni Zebulun na siyang Jokneam, Carta,
Ibinigay rin sa kanila ng mga pastulan na malapit sa mga bayang iyan.
Ibinigay rin sa mga apo ni Merari ang mga bayan mula sa lahi ni Reuben. Ang mga pangalan ng bayang iyan ay Bezer, Jahaz.
Kedemot at Mefaat. Ibinigay rin sa kanila ang mga pastulan na malapit sa apat na bayang iyan.
Mula sa mga lahi ni Gad natanggap nila ang bayan ng Ramot sa Gilead, (na isa sa mga bayan na tanggulan, kung saan makakapagtago ang taong nakapatay nang hindi sinasadya). Natanggap din nila ang Mahanaim,
Hesbon at Jazer. At ibinigay rin sa mga lahing iyan ang mga pastulan na malapit sa apat na bayang iyan.
Ang mga bayan na natanggap ng mga Levita na apo ni Merari ay 12 lahat, kasama ang pastulan ng bawat bayan.
Kaya, ang natanggap ng mga Levita doon sa lupain na pagmamay-ari ng mga Israelita ay 48 bayan lahat, kasama ang mga pastulan.
Ang bawat bayan na iyan ay may mga pastulan.
Kaya ibinigay ng Panginoon sa mga Israelita ang lahat ng lugar na ipinangako niya sa mga ninuno nila. Sinakop nila ang lugar na iyan at doon sila nanirahan.
Binigyan sila ng Panginoon ng kapahingahan sa mga kaaway nila na naninirahan sa palibot nila ayon sa ipinangako niya sa mga ninuno nila. Hindi sila matatalo ng mga kaaway nila dahil ipinatalo ng Panginoon ang lahat ng kaaway nila.
Tinupad ng Panginoon ang lahat ng pangako niya sa mga Israelita.
Pagkatapos, tinawag ni Josue ang lahat ng lalake sa lahi ni Reuben, Gad, at kalahating lahi ni Manases.
At sinabi ni Josue sa mga kalla, <<Ginawa ninyo ang lahat ng iniutos sa inyo ni Moises na lingkod ng Panginoon. At sinunod din ninyo ang lahat ng iniutos ko sa inyo.
Sa matagal na panahon hanggang ngayon, hindi ninyo iniwan ang mga kapatid ninyong Israelita kundi tinupad ninyo ang lahat ng iniutos sa inyo ng Panginoong ninyong Diyos.
At ngayon, nabigyan na ng Panginoon ninyong Diyos ng kapahingahan ang mga kapatid ninyong Israelita ayon sa ipinangako niya noong una. Kaya bumalik na kayo sa mga bahay ninyo sa lugar na ibinigay sa inyo ni Moises na lingkod ng Panginoon na nasa silangan ng Ilog Jordan.
Ngunit tuparin ninyo ng mabuti ang mga bilin at utos na ibinigay sa inyo ni Moises na lingkod ng Panginoon. Kailangan ninyong mahalin ang Panginoon ninyong Diyos at mamuhay kayo ayon sa kalooban niya, tuparin ninyo ang utos niya, maging tapat kayo sa kanya at maglingkod kayo sa kanya ng buong puso at kaluluwa.>>
Pagkatapos, pinagpala ni Josue ang mga sundalong iyan at pinauwi.
(Noong una ibinigay ni Moises ang isang lugar ng Bashan sa kalahating lahi ni Manases na nasa silangan ng Ilog Jordan. At ang kalahating lahi ni Manases ay binigyan ni Josue ng lugar na nasa kanluran sa Ilog Jordan kasama ang ibang mga lahi. Bago niya sila pinauwi, pinagpala niya sila.)
Sinabi niya, << Bumalik kayo sa mga tolda ninyo at dalhin ang lahat ng ari-arian ninyo. May marami kayong hayop, maraming pilak, maraming ginto, maraming tangso, at bakal at mayroon din kayong maraming magandang damit. Bigyan rin ninyo ang mga kamag-anak ninyo ng mga nakuha ninyo sa mga kaaway ninyo.>>
Kaya umuwi na ang mga taong lahi nila Reuben, Gad at ang kalahating lahi ni Manases. Iniwan nila ang mga kapatid nilang Israelita sa Shilo, sa lupain ng Canaan at bumalik sila sa Gilead, ang lupang naibigay sa kanila ayon sa iniutos ng Panginoon sa pamamagitan ni Moises.
Pagdating nila sa Gelilot na malapit sa Ilog Jordan sa Canaan, nagtayo ang lahi ni Reuben, Gad at kalahating lahi ni Manases ng malaking altar.
Narinig ng ibang mga Israelita ang pagtatayo ng lahi nila Reuben, Gad at kalahating lahi ni Manases ng pinaghahandugan sa hangganan ng Canaan sa Gelilot, na malapit sa Ilog Jordan.
Pagkatapos nito, nagtipon ang lahat ng Israelita sa Shilo upang labanan nila ang tatlong lahing iyan.
Kaya iniutos ng mga Israelita sa Gilead si Finehas na anak ni Eleazar na pari. Ang Gilead ang siyang lugar ng mga lahi ni Reuben, Gad, at kalahating lahi ni Manases.
At iniutos din ng mga Israelita ang sampong namumuno kasama ni Finehas na nagmula sa bawat lahi ng Israel. Ang bawat isa sa kanila ang siyang mamumuno sa bawat lahi nila.
Pagdating nila sa Gilead, sinabi nila sa mga lahi ni Reuben, Gad at Manases.
Sinasabi ng buong tao ng Panginoon, bakit kayo tumalikod sa Diyos ng Israel? Dahil gumawa kayo ng ganoong altar para sa sarili ninyo? Nagribelde kayo sa Panginoon. Hindi kayo sumusunod sa kanya.
Alalahanin ninyo ang kasalanan natin sa Peor. Pinaparusahan tayo hanggang ngayon nagtitiis pa tayo.
Ngayon tumalikod kayo sa Panginoon. Kung magrerebeldi pa kayo sa kanya sa araw na ito, bukas magagalit na siya sa buong Israel.
Kaya kung ang lupain ninyo ay hindi dapat pagpurihan, pumunta kayong magpuri sa lugar namin dito sa Toldang Pinagpupurihan sa Panginoon. At maaari kayong manatili sa lugar namin. Ngunit huwag lang sana kayong magtayo ng ibang altar maliban sa altar ng Panginoon na Diyos natin, sapagkat pagrerebeldi iyan sa kanya at sa amin.
Nakalimutan na ba ninyo si Acan na anak ni Zera? Nang nilabag niya ang utos tungkol sa mga bagay na nakalaang ihandog ng buo para sa Panginoon, pinarusahan siya at ang lahat ng taong naninirahan sa Israel. Hindi lang siya ang namatay dahil sa kasalanan niya.>>
Pagkatapos, sumagot ang mga lahi ni Reuben, Gad, at ang kalahating lahi ni Manases sa mga namumuno ng Israel.
Sinabi nila, <<Ang Panginoon na Makapangyarihang Diyos! Ang Makapangyarihang Dios! Alam niya ang dahilan na ginawa namin ang altar na ito. At gusto naming malaman ninyo iyan. Kung nagrebeldi kami o lumabag kami sa Panginoon, maaari ninyo kaming patayin ngayon.
Kung gagawa kami ng altar upang tumalikod sa Diyos o kung naghandog kami ng mga sinunog na handog sa altar, handog na butil o handog para sa mabuting relasyon, parurusahan kami ng Diyos dahil ginawa namin iyan.>>
<< Hindi. Ginawa namin ang altar na ito dahil natatakot kami na baka dumating ang panawun na sabihin ng kaapuapuhan ninyo sa kaapuapuhan namin ang ganito, <Ano ang pakialam ninyo sa Panginoon na Diyos ng Israel?
Ginawa na ng Panginoon na hangganan ang Ilog ng Jordan para ihiwalay kayo sa amin. Kayong mga lahi nina Reuben at Gad, wala kayong bahagi sa Panginoon.> Kaya baka pigilan ng mga lahi ninyo, na sambahin ng mga lahi namin ang Panginoon.>>
<<Kaya itinayo ang altar na iyan, hindi para sa mga handog na sinusunog o lalagyan ng mga handog.
Sinasamba namin ang Panginoon. At ginawa namin ang altar na ito bilang tanda sa mga lahi namin at sa mga lahi ninyo at para sa mga lahi na susunod pa na sinasamba rin namin ang Panginoon sa pamamagitan ng mga handog na sinusunog, mga handog bilang pagpaparangal sa Panginoon at handog para sa mabuting pagsasama na naroon sa Tolda niya. Kaya hindi masasabi ng mga kaapuapuhan ninyo sa mga kaapuapuhan namin ang ganito, <Wala kayong pakialam sa Panginoon!> >>
Kung nangyayari man iyan, masasabi ng mga anak namin, <Tignan ninyo ang altar na ginawa ng mga ninuno natin na katulad ng altar para sa Panginoon. Ginawa nila iyan hindi upang pagsunugan ng mga handog at lalagyan ng mga handog kundi upang maging isang palatandaan para sa amin at para sa inyo.> >>
<<Kailanman hindi kami tatalikod o magrerebeldi sa Panginoon sa paggawa ng ibang altar upang pagsunugan ng handog at handog na butil o alay. Hindi namin ipagpapalit ang altar ng Panginoon na Diyos natin na nandoon sa harapan ng Tolda niya.>>
Sina Finehas na pari at mga namumunong mga pamilya ng Israel, narinig nila ang sinabi ng mga lahi ni Reuben, Gad at Manases at natuwa sila.
At si Finehas na anak ni Eleazar na pari, sinabi niya sa mga lahi ni Reuben, Gad, at Manases, <<Alam namin ngayon na kasama natin ang Panginoon dahil hindi kayo nagrebeldi sa kanya. Iniligtas ninyo ang Israel sa parusa ng Panginoon.>>
Pagkatapos, iniwan ni Finehas na anak ng paring si Eleazar at ibang mga namumuno ang mga lahi ni Reuben at Gad sa lugar ng Gilead at bumalik sila sa Canaan. Sinabi nila sa buong Israel ang lahat ng nangyari.
Nang marinig ng mga Israelita ito, natuwa sila at sumamba sa Diyos. At hindi na sila nagsalita tungkol sa paglusob nila ng lugar kung saan naninirahan ang mga lahi ni Reuben at Gad.
Tinawag ng mga lahi ni Reuben at Gad ang altar na iyan na Palatandaan dahil sinabi nila, <<Ito ang palatandaan ng Panginoon sa atin na siyang Diyos.>>
Sa mahabang panahon, binigyan ng Panginoon ang Israel nang kapahingahan sa mga kaaway nila na nakapalibot sa kanila. Matanda na si Josue,
kaya ipinatawag ni Josue ang lahat ng tao sa Israel, kasama ang mga matatanda, mga mamunu, mga hukom, at mga opisyal sa Israel. Sinabi niya sa kanila, <<Matanda na ako.
Kayo mismo, nakita ninyo ang lahat ng ginawa ng Panginoon na Diyos ninyo sa mga bansang ito para sa inyo. Ang Panginoon na Diyos ninyo ang siyang nakipaglaban para sa inyo.
Hinati-hati ko na sa inyo bilang mana ng mga lahi ninyo ang lahat ng lupain ng mga bansang nasakop natin, mula sa silangan ng Ilog Jordan hanggang sa kanluran ng Dagat Mediteraneo, kahit ang mga lupain ng mga bansang hindi pa natin nasakop.
Magiging sa inyo ang lugar nila, ayon sa ipinangako sa inyo ng Panginoon na Diyos ninyo. Paaalisin sila ng Panginoon na Diyos ninyo. Habang nilulusob mo sila, tatakas sila.
<<Magpakatatag kayo at tuparin ninyo ng mabuti ang lahat ng nakasulat sa Aklat ng Kautusan na isinulat ni Moises. Huwag ninyong labagin ang mga utos na iyan.
Huwag kayong makipag-isa sa mga bansang natira pa sa lugar ninyo, at huwag ninyong sabihin ang mga pangalan ng diyosdiyusan nila o sumumpa sa pangalan ng mga ito. Huwag kayong maglingkod o yumuko sa kanila,
kundi maging tapat kayo sa Panginoon na Diyos ninyo, katulad ng ginagawa ninyo hanggang ngayon.>>
<<Pinaalis ng Panginoon sa inyo ang mga malalaki at makapangyarihang bansa sa pagdating ninyo. At hanggang ngayon, walang bansa na nakatalo sa inyo.
Kahit sino sa inyo makakapagpaalis ng 1,000 tao dahil sa Panginoon ninyong Diyos na siyang nakikipaglaban para sa inyo, ayon sa ipinangako niya.
Kaya lubos ninyong mahalin ang Panginoon na Diyos ninyo.>>
<<Ngunit kung tatalikod kyo sa kanya at makikipag-isa sa mga bansang natira, at magiging asawa ninyo sila at makikisama sa kanila,
tiyak na hindi na paaalisin ng Panginoong Diyos ninyo ang mga bansang ito, kundi magiging mapanganib iyan para sa inyo katulad ng bitag. At pahihirapan nila kayo katulad ng pagpalo nila ng latiko sa likod ninyo o tinik na itutusok sa mata ninyo. Mangyayari iyan hanggang sa mamatay kayong lahat sa magandang lugar na ibinigay sa inyo ng Panginoon ninyong Diyos.>>
<<Malapit na akong mamatay. Alam ng buong puso at kaluluwa ninyo na tinupad ng Panginoon na Diyos ninyo ang lahat ng mabubuting bagay na ipinangako niya sa inyo. Wala, kahit isa na hindi niya tinupad.
Tinupad ng Panginoon na Diyos ninyo ang lahat ng mabuting pangako niya sa inyo. Tutuparin rin niya ang parusa na babala niya sa inyo hanggang sa malipol niya kayo dito sa magandang lupain na ibinigay niya sa inyo.
Oo, mangyayari iyan sa inyo kung lalabagin ninyo ang kasunduan ng Panginoon na Diyos ninyo at kung sasamba at maglilingkod kayo sa mga diyosdiyusan. Talagang ipaparanas niya sa inyo ang galit niya at kaagad niya kayong lilipulin sa magandang lugar na ibinigay niya sa inyo.>>
Tinipon ni Josue sa Shekem ang lahat ng lahi ng Israel. Kaya ipinatawag niya ang mga matatandang namumuno, mga, namumuno, mga hukom at mga opiyal ng Israel. At lumapit sila sa piling ng Diyos.
Sinabi ni Josue sa lahat ng tao, <<Ito ang sinasabi ng Panginoon na Diyos ng Israel, <Noong una, ang mga ninuno ninyo ay naninirahan sa kabila ng Ilog Eufrates at nagpuri sila sa ibang diyosdiyusan. Isa sa kanila si Terah na ama ni Abraham at Nahor.
Ngunit kinuha ko si Abraham sa lugar na iyon at pinapunta ko siya sa buong lugar ng Canaan at pinadami ko ang mga lahi niya. Binigyan ko siya ng anak na si Isaac,
at naging anak ni Isaac sina Esau at Jacob. Ibinigay ko kay Esau ang kaburulan ng Seir bilang bahagi niya pero si Jacob at ang mga anak niya ay bumaba sa Egipto.> >>
<< <Pagkatapos, inutusan ko sina Moises at Aaron sa Egipto at pinahirapan ko ang mga Egipcio sa mga salot, at inilabas ko roon ang mga ninuno ninyo.
Ngunit ng inilabas ko ang mga ninuno ninyo sa Egipto, nakarating sila sa Dagat na Pula at hinabol sila ng mga Egipcio na nakakabayo at nakakalesa.
Humingi ng tulong sa akin ang mga ninuno ninyo at nilagyan ko ng kadiliman ang pagitan nila at ng mga Egipcio. At kaagad kong nilunod ang mga Egipcio sa dagat. Nakita ng mga ninuno ninyo ang ginawa ko sa mga Egipcio. At nanirahan kayo ng mahabang panahon sa ilang.> >>
<< <Pagkatapos, dinala ko kayo sa lugar ng mga Amore sa silangan ng Ilog Jordan. Nilabanan nila kayo, pero ipinatalo ko sila sa inyo. Nilipol ko sila at nasakop ninyo ang lugar nila.
Si Balac ya arin Moab at anak ni Zipor, naghanda siya upang labanan ang mga Israelita. Inutusan niya si Balaam na anak ni Beor na sumpain kayo.
Ngunit hindi ko pinahintulutan si Balaam na gawin sa inyo iyan. Kundi pinagpala kayo ni Balaam, at iniligtas ko kayo sa kanya.
Pagkatapos, tumawid kayo sa Ilog Jordan at nakarating sa Jerico. Nilabanan kayo ng mga tao sa Jerico. At nilabanan din kayo ng mga Amoreo, mga Perezeo, mga Cananeo, mga Heteo, mga Gergeseo, mga Hivita, at mga Jebuseo. Ngunit pinatalo ko silang lahat sa inyo.
Pinadalhan ko ng mga putakti ang dalawang hari ng Amoreo upang itaboy sila bago pa kayo makarating. Nanalo kayo hindi dahil sa mga tabak at pana ninyo.
Binigyan ko kayo ng lupain na hindi ninyo pinaghirapan. Pinatira ko kayo sa mga bayan na hindi ninyo itinayo. Kumakain kayo ngayon ng mga ubas at mga ulibo na hindi kayo ang nagtanim.> >>
<<Kaya ngayon galangin ninyo ang Panginoon at maglingkod kayo ng tapat sa kanya. Itakwil ninyo ang mga diyosdiyusan na pinupuri ng mga ninuno ninyo sa kabila ng Ilog Eufrates at sa Egipto, at maglingkod kayo sa Panginoon.
Ngunit kung ayaw ninyong maglingkod sa Panginoon, ngayon sa araw na ito, pumili kayo kung sino ang paglilingkuran ninyo. Maglilingkod ba kayo sa mga diyos na pinaglilingkuran ng mga ninuno ninyo sa kabila ng Ilog Eufrates, o sa mga diyosdiyusan ng mga Amoreo sa lugar na tinitirhan ninyo ngayon? Ngunit para sa akin at sa pamilya ko, maglilingkod kami sa Panginoon.>>
Sumagot ang mga tao, <<Wala sa isip namin ang tumalikod sa Panginoon upang maglingkod sa mga diyosdiyusan.
Ang Panginoon na Diyos natin ang naglabas sa atin at sa mga ninuno natin sa pagkaalipin natin doon sa Egipto. Nakita rin natin ang mga himala na ginawa niya. Iningatan niya tayo sa paglalakbay natin sa mga bansang nadadaanan natin.
Pinaalis niya ang mga Amoreo at mga ibang bansa na naninirahan sa mga lupaing ito. Kaya naglilingkod rin kami sa Panginoon, dahil siya ang Diyos namin.>>
Sinabi ni Josue sa mga tao, <<Hindi kayo makakapaglingkod sa Panginoon dahil banal ang Diyos at ayaw niyang maglingkod kayo sa ibang diyos. Hindi niya gagawing walang halaga ang pagrerebildi ninyo at ang paggawa ninyo ng kasalanan.
Kung itatakwil ninyo ang Panginoon at maglilingkod kayo sa ibang diyos, magagalit siya sa inyo at parurusahan niya kayo. Lilipulin niya kayo kahit mabuti siya sa inyo noong una.>>
Ngunit sinabi ng mga tao kay Josue, <<Hindi! Maglilingkod kami sa Panginoon.>>
Sinabi ni Josue, <<Kayo ang nagpapatotoo sa sarili ninyo na pinili ninyong maglingkod sa Panginoon.>> Sumagot sila, <<Oo, kami ang magpapatotoo.>>
Pagkatapos, sinabi ni Josue, <<Kung ganoon Itakwil na ninyo ang diyos doyosan ninyo at maglingkod kayo ng buong puso sa Panginoon na Dios ng Israel.>>
Sumagot ang mga tao, << Maglilingkod kami sa Panginoong Diyos namin, at susundin namin ang mga utos niya.>>
Sa araw na iyon, gumawa si Josue ng kasunduhan sa mga tao sa Shekem, at ibinigay niya sa kanila ang mga kautusan at mga patakaran.
Isinulat ni Josue ang mga ito sa linro ng ng kautusan ng Dios. Pagkatapos, kumuha siya ng malaking bato at itinayo sa puno ng terebinto na malapit sa banal na lugar ng Panginoon.
At sinabi ni Josue sa lahat ng tao, <<Ang batong ito, ang siyang magpapatunay na nakiusap sa atin ang Panginoon at iyan din ang magpapatunay laban sainyo kung tatalikuran ninyo ang Panginoon.>>
Pagkatapos, sinabi ni Josue sa mga taong, <<Umuwi na kayo.>> Kaya umuwi ang lahat ng tao sa lugar nila.
Pagkatapos niyan, namatay si Josue na anak ni Nun na lingkod ng Panginoon. 110 na ang taon niya.
Inilibing siya sa lupain niya sa Timnat-sera, sa bundok ng Efraim, sa hilaga ng bundok ng Gaas.
Habang nabubuhay si Josue, naglilingkod ang mga Israelita sa Panginoon. At kahit patay na si Josue, nanatili pa rin sila sa paglilingkod sa Panginoon habang buhay pa ang mga mamuno sa Israel na nakaranas ng lahat ng ginawa ng Panginoon para sa Israel.
Nang lumabas ang mga Israelita sa Egipto, dinala nila ang mga buto ni Jose at inilibing sa Shekem na lugar na binili ni Jacob sa mga lahi ni Hamor. Si Hamor ang ama ni Shekem. Binili ni Jacob ang lugar na iyan ng 100 pirasong pilak. Ang lupang itoy bahagi ng lugar na ibinigay sa mga lahi ni Jose.
Namatay din si Eleazar na anak ni Aaron at inilibing siya sa Gibea na nasa mga bundok na lahi ni Efraim na ibinigay ni Eleazar sa anak niyang si Finehas.
Pagkamatay ni Josue, nagtanong sa Panginoon ang mga Israelita, <<Sino ang mangunguna sa amin upang labanan ang mga Cananeo?>>
Sumagot sa kanila ang Panginoon, <<Pupunta ang mga lahi ni Juda at ipapatalo ko sa kanila ang mga Cananeo.>>
Pagkatapos, hiniling ng lahi ni Juda sa lahi ni Simeon na tulungan sila. Sinabi nila, <<Tulungan ninyo kaming labanan ang mga Cananeo upang masakop namin ang lugar na nakalaan para sa amin. Kung tutulungan ninyo kaming labanan ang mga Cananeo upang kunin din ang lugar namin.>> Kaya sumama ang lahi ni Simeon sa lahi ni Juda.
Pagkatapos, ipinatalo ng Panginoon sa lahi ni Juda ang mga Cananeo at mga Perezeo. Pinatay nila ang sampong libong lalake sa Besek.
Hinanap ng lahi ni Juda ang lalake na si Adoni Besek sa lugar na iyan. Si Adoni Bezek ang siyang namumuno sa lugar na iyan. Kaya nilabanan ng lahi ni Juda si Adoni Bezek at tinalo nila ang mga Caneneo at mga Perezeo.
Pagkatapos, tumakas si Adoni Bezek mula sa lahi ni Juda, ngunit sinundan nila siya. Nang mahuli ng mga lalakeng iyan si Adoni Bezek, pinutol nila ang hinahing kamay niya at mga hinahing paa niya.
Pagakatapos, sinabi ni Adoni Bezek, <<Pinutol ko ang mga inahing kamay ng 70 hari at ang mga hinahing paa nila. At namulot sila ng mga pagkaing nahuhulog mula sa mesa ko. Ngunit pinaparusahan ako ng Dios ngayon dahil gumawa ako ng masama.>> Dinala ng lahi ni Juda si Adoni Bezek sa Jerusalem, at namatay si Adoni Besek doon.
Pagakatapos, nilusob ng lahi ni Juda ang mga taong naninirahan sa Jerusalem at sinakop nila ito. Sinakop nila ang bayang iyan. Pinatay nila sa pamamagitan ng mga tabak nila ang mga taong naninirahan sa bayan na iyan at sinunog ang bayan.
Pagkatapos, nilusob ng lahi ni Juda ang ibang mga Cananeo na naninirahan sa mga bundok, sa Negeb, at sa kapatagan.
Pagkatapos, nilabanan ng lahi ni Juda ang mga Cananeong naninirahan sa Hebron. Tinalo ng lahi ni Juda ang mga sundalo na sina Sesai, Ahiman, at Talmai.(Noong una tinawag ng mga tao ang Hebron ng Kiriat-Arba.)
Pagkatapos, umalis ang lahi ni Juda sa Hebron at nilabanan nila ang mga taong naninirahan sa bayan ng Debir. (Noong una tinawag ng mga tao ang Debir ng Kiryat-sefer.)
Bago nilusob ng mga lalake ang bayan, sinabi ni Caleb sa kanila, <<Kung sinuman ang lalakeng makakasakop sa lugar ng Kiryat-sefer, ipapaasawa ko sa kanya ang anak ko na si Acsa.>>
Si Otniel na anak ni Kenaz na nakababatang kapatid ni Caleb ang siyang sumakop sa bayang iyan. Kaya ibinigay ni Caleb ang anak niya na si Acsa bilang asawa ni Otniel.
Pagkatapos maging asawa ni Otniel si Acsa, hiniling niya kay Acsa na humingi siya sa kanyang ama ng bukid. Pumunta si Acsa sa kanyang ama. Nang bumaba siya sa asno niya, tinanong ni Caleb si Acsa, <<Ano ang gusto mo?>>
Sumagot si Acsa sa ama niya na si Caleb, <<Tulungan mo ako. Binigyan mo ako ng lugar sa Negeb na walang sibol. Pero nakikiusap din ako na bigyan mo ako ng lugar na may mga bukal.>> Kaya binigyan ni Caleb si Acsa ng lugar na may dalawang bahagi, sa ibaba at sa itaas pero parehong may bukal.
Ang mga Cineo ang lahi ng biyanang lalake ni Moises, umalis sila kasama ang lahi ni Juda sa Jerico upang manatili sa ilang ng Juda. Kaya nanirahan ang mga Cineo kasama ang mga taong nasa lugar na iyan na nasa timog ng Juda. Ang lugar na iyan, malapit sa bayan ng Arad.
Nilusob ng lahi ni Juda at lahi ni Simeon ang mga Cananeo na naninirahan sa bayan ng Sefat. Talagang nilipol nila ang bayan. Pagkatapos nilang nilipol ang bayan na iyan, tinawag ng mga tao ang bayang iyan ng Horma. Ang ibig sabihin ng Horma, nilipol.
Pagkatapos, sinakop ng lahi ni Juda ang bayan ng Gaza, Ashkelon, at Ekron. At sinakop nila ang mga lugar na malapit sa mga bayan na iyan.
Ang lahi ni Juda kasama nila ang Panginoon. Kaya sinakop nila ang mga bundok. Pero hindi nila nasakop ang mga taong ninirahan sa kapatagan dahil may mga karwahe silang bakal.
Noong una ipinangako ni Moises kay Caleb na ibibigay sa kanya ng Panginoon ang Hebron. Itinaboy niya sa bayang iyan ang mga pamilya na nagmula sa tatlong anak ni Anac.
Ngunit hindi pinaalis ng mga tao ni Benjamin ang mga Jebuseo na nanininirahan sa Jerusalem. Kaya nanirahan sila sa Jerusalem kasama ang mga Jebuseo hanggang ngayon.
Pagkatapos, nilusob ng lahi ni Jose ang mga taong naninirahan sa Bethel at sinamahan ng Panginoon ang lahi ni Jose
Bago nilusob ng mga lahi ni Jose ang Bethel nagsugo sila ng mga lalakeng mag-eespiya sa Bethel. (Noong una, tinawag ng mga tao ang Bethel na Luz.)
Nakakita ang mga espiyang iyan ng lalake na naglalakad sa bayan. Sinabi nila sa lalakeng iyan, <<Ituro mo sa amin ang daan papasok sa bayang ito. Kung tutulungan mo kami, gagawa kami ng mabuti sa iyo.>>
Kaya itinuro ng lalakeng iyan ang daan sa mga espiya upang pumasok sila sa bayan. Pagkatapos pumasok ang mga lahi ni Jose sa bayang iyan, pinatay nila ang lahat ng taong nasa Bethel maliban sa lalakeng tumulong sa kanilang pumunta sa bayang iyan at sa kanyang pamilya.
Pagkatapos, pumunta ang lalakeng iyan sa lugar na tinitirhan ng mga Heteo. Nagtayo sila ng bayan sa lugar na iyan at tinawag nila ang bayang iyan na Luz. Hanggang ngayon tinatawag ng mga tao ang bayang iyan na Luz.
Naninirahan ang mga Cananeo sa mga bayan ng Beth-sean, Taanac, Dor, Ibleam, at Megido. At naninirahan ang mga Cananeo sa maliliit ng mga bayan na malapit sa bayang iyan. Hindi mapaalis ng lahi ni Manases ang mga tao sa lugar na iyan dahil ayaw nilang umalis sa lugar nila.
Naging makapangyarihan ang mga Israelita kaysa mga Cananeo. Kaya pinilit nila ang mga Cananeong maging alipin nila. At pinilit nila ang mga Cananeo na magtrabaho para sa kanila. Ngunit hindi nila maitaboy ang mga Cananeo sa lugar na iyan.
Hindi rin maitaboy ng lahi ni Efraim ang mga Cananeo na naninirahan sa bayan ng Gezer. Kaya naninirahan pa ang mga Cananeong iyan sa Gezer kasama ang lahi ni Efraim.
Hindi rin maitaboy ng lahi ni Zebulun ang mga Cananeo na naninirahan sa mga bayan ng Kitron at Nahalol. Kaya nanirahan ang mga Cananeo kasama ng lahi ni Zebulun. Pero pinilit ng lahi ni Zebulun ang mga Cananeo na maging alipin nila.
Hindi maitaboy ng lahi ni Aser ang mga Cananeong umalis sa mga bayan ng Acco, Sidon, Ahlab, Aczib, Helba, Afec, at Rehob.
Kaya naninirahan pa ang mga Cananeo kasama ang lahi ni Aser dahil hindi niya sila maitaboy sa lugar na iyan.
Hindi rin maitaboy ng lahi ni Neftali ang mga Cananeo na naninirahan sa mga bayan ng Beth-semes atBeth-Anat. Hindi rin pinilit ng lahi ni Neftali ang mga Cananeong iyan na umalis sa bayang iyan. Kaya tumira ang lahi ni Neftali sa mga bayang iyan kasama ng mga Cananeo at naging alipin nila ang mga Cananeo.
Pinilit ng mga Amoreo ang lahi ni Dan na manirahan sa mga bundok at hindi nila pinahintulutan na manirahan sa kapatagan.
Gusto ng mga Amoreo na tumira pa sa dalawang bayan ng Ayalon at sa Saalbim at sa bundok na tinatawag na Heres. Ngunit hindi nagtagal, lalong naging makapangyarihan ang lahi ni Jose kaysa mga Amoreo. Kaya pinilit ng lahi ni Jose ang mga Amoreo na maging alipin nila.
Ang hangganan ng lupain ng mga Amoreo ay mula sa palabas ng Alakdan sa bayan ng Sela hanggang sa hilagang lugar.
Pumunta ang anghel ng Panginoon sa Boquim mula sa Gilgal at sinabi niya sa mga Israelita ang mensahe ng Panginoon sa kanila, <<Inilabas ko kayo sa Egipto at dinala ko kayo patungo sa lugar na ipinangako ko sa mga ninuno ninyo na ibibigay ko sa kanila. Noong una, sinabi ko sa mga ninuno ninyo, <Tutuparin ko ang kasunduan ko sa inyo.
Pero huwag kayong gagawa ng kasunduan sa mga taong naninirahan sa lugar na ito. Kailangan ninyong wasakin ang mga altar ng mga taong iyan, pero hindi ninyo ako sinunod. Ano itong ginawa ninyo?>
Ngayon, hindi ko itataboy ang mga taong naninirahan sa lugar na ito. Magiging kaaway ninyo sila at ang mga diyosdiyusan nila ang magiging dahilan ng pagkakasala ninyo.>>
Pagkatapos sinabi ng anghel ng Panginoon iyan sa lahat ng Israelita iyan, umiyak sila ng malakas.
Kaya tinawag ng mga Israelita ang lugar na iyan ng Boquim at naghandog sila sa Panginoon doon.
Nang maitaboy ni Josue ang mga Israelita, pumunta ang bawat isa sa lugar na inilaan para sa kanila upang mapasakanila ito.
Habang buhay si Josue, naglingkod ang mga Israelita sa Panginoon. At kahit namatay na siya, naglilingkod parin sila sa Panginoon habang nabubuhay ang mga namumuno ng Israel (na nakakita ng lahat ng kahanga-hangang ginawa ng Panginoon para sa Israel.)
Ang lingkod ng Panginoon na si Josue na anak ni Nun ay namatay noong 110 taon na siya.
Pagkatapos, inilibing ng mga Israelita ang bangkay ni Josue sa lugar na ibinigay sa kanya ng Panginoon noong una. Ang lugar na iyan ay tinatawag na Timnat-heres na nasa mga bundok ng Efraim sa hilagang gilid ng Bundok Gaas.
Pagkamatay ng mga taong iyan, lumaki ang mga anak nila ng hindi nila alam ang Panginoon. At hindi nila nakita ang mga dakilang bagay na ginawa ng Panginoon para sa Israel.
Kaya nagkasala sa Panginoon ang mga Israelita at sinamba nila ang mga diyusdiyosan na tinatawag na Baal.
Noong una, inilabas ng Panginoon ang mga ninuno ng mga Israelita mula sa Egipto at sinamba nila ang Panginoon. Pero ngayon huminto na ang mga Israelita sa pagsunod nila sa Panginoon. Nagsimula silang sumamba sa mga diyusdiyosan ng mga taong nakapalibot sa kanila. Kaya nagalit ang Panginoon sa kanila.
dahil tinalikuran siya ng mga Israelita at nagpuri kay Baal at kay Astarot.
Ngayon, lalong nagalit ang Panginoon sa mga Israelita. Kaya hinayaan niyang lusubin ang mga Israelita ng mga kaaway nila na nakapalibot upang kunin ang mga pagmamay-ari nila. Kaya hindi na matalo ng mga Israelita ang mga kaaway nila.
Kung nilalabanan ng mga Israelita ang mga kaaway nila, tinatalo sila ng mga kaaway nila dahil hindi sila tinulungan ng Panginoon. Noong una, sinabi niya sa mga Israelita, na hindi niya sila tutulungan. Kaya matindi ang kahirapan na naranasan nila.
Pagkatapos, pumili ang Panginoon ng mga namumuno. Ang mga namumunong iyan, iniligtas nila ang mga Israelita sa mga kaaway nila.
Ngunit laging hindi nakikinig ang mga Israelita sa mga namumuno. Hindi sila tapat sa Diyos kundi sumasamba sila sa ibang mga diyos. Noong una, sinunod ng mga Israelita ang Panginoon, pero ngayon huminto na silang sumunod.
Kung pipili ang Panginoon ng namumuno para sa mga Israelita, siya ang kasama ng namumuno. At habang buhay ang namumuno, inililigtas sila ng Panginoon sa mga kaaway nila. Kung maririnig ng Panginoon ang mga Israelita na umiiyak dahil sa matinding paghihirap na naranasan nila, magiging mabait siya sa kanila.
Ngunit ng namatay na ang namumuno, nagsimulang magkasalang muli ang mga Israelita. At nagsimula silang sumambang muli sa ibang mga diyusdiyosan. Nagkasala sila ng higit pa kaysa mga ninuno nila. Hindi sila huminto sa paggawa ng kasalanan at hindi sila huminto sa pagsamba sa ibang mga diyusdiyosan.
Kaya lalong nagalit ang Panginoon sa mga Israelita. Sinabi niya, <<Sinira ng mga taong ito ang kasunduan ko sa mga ninuno nila. At hindi nila ako pinakikinggan.
Kaya hindi ko itataboy para sa mga Israelitang ito ang mga bansa na hindi sinakop ni Josue bago siya namatay.
Gagamitin ko ang mga bansang iyan upang subukin ang mga Israelita para malaman ko kung susundin nila ang mga utos ko katulad ng pagsunod ng mga ninuno nila o hindi nila susundin ang mga utos ko.>>
Kaya pinahintulutan ng Panginoon ang mga bansang iyan na manirahan sa lugar na iyan. Hindi niya kaagad itinaboy ang mga bansang iyan. At hindi niya tinulungan ang mga sundalo ni Josue na manalo sa mga bansang iyan.
Sa panahong iyon, marami pa ang mga bansa na naninirahan sa Canaan. Pinatira sila ng Panginoon doon upang subukin ang mga Israelita na hindi pa nakaranas ng pakikipaglaban.
(Ginawa ng Panginoon iyon upang upang turuan ang mga Israelita kung paano lumaban.)
Naiwan sa lugar na iyon ang limang bayan ng mga Filisteo, lahat ng mga Cananeo, mga taga Sidon, at mga Hivitang naninirahan sa mga bundok ng Lebanon mula sa Bundok ng Baal-hermon hanggang sa Sunat Hamat.
Naninirahan ang mga bansang iyan sa lugar na iyan dahil gusto ng Panginoon na subukan ang mga Israelita. Gusto niyang malaman kung tutuparin ng mga Israelita ang mga utos niya o hindi. Ibinigay niya ang mga utos na iyan sa mga ninuno ng mga Israelita sa pamamagitan ni Moises.
Kaya tumira ang mga Israelita kasama ang mga Cananeo, mga Heteo, mga Amoreo, mga Perezeo, mga Hivita, at mga Jebuseo.
Pagkatapos, nagsimulang mag-asawa ang mga Israelita ng mga anak na babae ng mga taong iyan. At ibinigay rin ng mga Israelita ang mga anak nilang babae upang maging asawa rin ng mga taong iyan. Pagkatapos, nagsimula silang sumamba sa mga diyusdiyosan ng mga taong iyan.
Nagkasala ang mga Israelita sa Panginoon. Nakalimutan nila ang Panginoon na Diyos nila. Dahil naglingkod sila sa mga Baal at sa mga Ashera.
Kaya nagalit ang Panginoon sa mga Israelita. Hinayaan niya ang hari ng Mesopotamia na sakupin niya ang mga Israelita sa loob ng walong taon. Ang pangalan ng haring iyan ay Cushanrishataim.
Pagkatapos, tumawag ang mga Israelita sa Panginoon. Kaya iniutos ng Panginoon ang lalake na si Otniel na anak ni Kenaz upang iligtas ang mga Israelita. Si Kenaz ay nakababatang kapatid ni Caleb.
Sinamahan ng Espiritu ng Panginoon si Otniel na maging mamuno sa mga Israelita at hinakay niya ang sundalo nila. Nilabanan ni Otniel at ng mga sundalo ng Israel ang mga taong naninirahan sa Mesopotamia. At tinulungan ng Panginoon si Otniel na talunin si haring Cushanrishataim.
Kaya sa loob ng 40 na taon, nagkaroon ng kapayapaan ang Israel. At namatay si Otniel na anak ni Kenaz.
Pagkatapos, nagsimulang magkasala muli ang mga Israelita sa Panginoon. Kaya pinahintulutan ng Panginoon si Eglon na hari ng Moab na talunin ang Israel dahil nagkasala sila.
Hiniling ni Eglon sa mga Amonita at sa mga Amalekita na tulungan nila siyang talunin ang mga Israelita. Kaya nilusob at tinalo nila ang mga Israelita at sinakop ang bayan ng Jerico.
At sinakop ni Eglon na hari ng Moab ang mga Israelita sa loob ng 18 taon.
Pagkatapos, tumawag ang mga Israelita sa Panginoon upang humingi ng tulong. Kaya nagpadala ang Panginoon sa Israel ng isang taong magliligtas sa kanila. Siya si Ehud na kalawete at anak ni Gera na nagmula sa angkan ni Benjamin. Ipinadala siya ng mga Israelita kay haring Eglon upang ibigay sa kanya ang kanilang buwis.
Bago pumunta si Ehud kay haring Eglon, gumawa siya ng tabak na magkabila ang talim at ang haba nito ay kalahating metro. Pagkatapos, pumunta si Ehud sa palasyo ni haring Eglon. Bago siya pumasok doon, itinali niya ang tabak sa kanang hita niya sa ilalim ng kanyang damit.
Noong nandoon na siya, ibinigay niya kay haring Eglon ang buwis. Si haring Eglon ay isang taong napakataba.
Nang maibigay ni Ehud ang buwis kay Eglon, sinabi niya sa mga lalakeng nagdala nito, <<Umuwi na kayo.>>
Pagkatapos, iniwan din ni Ehud si haring Eglon. Ngunit nang makarating siya sa mga rebultong malapit sa Gilgal, bumalik siya kay haring Eglon at sinabi niya, <<Iginagalang na hari, mayroon po akong lihim na sasabihin sa iyo>>. Kaya sinabi ni Eglon sa lahat ng alipin na iwanan nila siya.
Pagkatapos, nilapitan ni Ehud si haring Eglon na nakaupo sa silid niya. At sinabi ni Ehud sa kanya, <<May ipinapasabi ang Diyos sa akin para sa iyo>>. At tumayo ang hari.
Pagkatapos, hinugot ni Ehud ang tabak niya na nasa kanang hita niya at itinarak sa tiyan ng hari.
Bumaon ang hawakan ng tabak dahil sa taba niya. At hindi na hinugot ni Ehud ang tabak sa tiyan ng hari dahil tumagos ito sa likuran ng hari.
Pagkatapos, umalis si Ehud sa silid na iyan at isinara niya ang mga pinto at ikinandadu.
Nang umalis si Ehud sa silid na iyan, bumalik ang mga alipin ni Eglon. Pero hindi sila pumasok sa silid na iyan dahil nakakandadu ang mga pinto. Kaya inisip nilang nagbabawas ang hari.
Kaya naghintay ang mga alipin hanggang sa nagsimula na silang mag-alala. Binuksan nila ang mga pinto na nakakandadu. Nang pumasok ang mga alipin sa silid na iyan, nakita nila na patay na ang hari at nakahandusay sa sahig.
Habang hinihintay ng mga alipin ang hari, tumakas si Ehud. Nilagpasan niya ang mga rebulto at pumunta sa Seira.
Nang makarating siya doon, hinipan niya ang trumpeta sa mga bundok kung saan naninirahan ang lahi ni Efraim upang tawagin silang makipaglaban. Nang narinig ng mga Israelita ang trumpetang iyan, nagsipuntahan sila sa kanya. At siya ang namuno sa kanila sa pakikipaglaban.
Sinabi ni Ehud sa mga Israelita, <<Sundin ninyo ako. Tutulungan kayo ng Panginoon na manalo sa mga kaaway ninyo. Sinunod ng mga Israelita si Ehud. Kayatinalo ng mga Israelita ang mga taong naninirahan sa Moab.>> Kaya sinunod ng mga Israelita si Ehud. Pagkatapos, hindi nila pinahintulutan ang mga Moabita na tumawid sa ilog ng Jordan. Binantayan nila ang mga lugar kung saan tumatawid ang mga tao sa ilog.
Pinatay ng mga Israelita ang sampung libong lalakeng Moabita na malalakas at matatapang. Walang nakatakas kahit isa sa kanila.
Kaya sinakop ng mga Israelita ang mga taong naninirahan sa Moab at nagkaroon ng kapayapaan sa lupaing iyon sa loob ng walumpong taon.
Pagkamatay ni Ehud, Si Shamgar na anak ni Anat ang sumunod kay Ehud bilang pinuno. Isang araw, iniligtas niya ang mga Israelita mula sa mga Filisteo. Pinatay niya ang 6,000 Filisteo sa pamamagitan ng tungkod na pantaboy ng mga baka.
Pagkamatay ni Ehud, nagkasalang muli ang mga Israelita sa paningin ng Panginoon.
Kaya pinabayaan ng Panginoon si Jabin na hari ng Canaan na talunin niya ang Israel. Si Jabin ang naghari sa mga Cananeo sa bayan ng Hazor. Ang lalake na si Sisera ang siyang kapitan ng mga sundalo ni Jabin. Nanirahan si Sisera sa bayan ng Haroset Hagoyim.
May siyam na raang karwaheng bakal si Sisera. Labis ang pagpapahirap niya sa mga Israelita sa loob ng 20 taon. Kaya tumawag ang mga Israelita sa Panginoon at humingi sila ng tulong sa kanya.
Sa panahong iyon, ang asawa ni Lapidot na si Debora na isang propeta ng Diyos ang siyang nagsisilbing hukom sa Israel.
Palaging nakaupo si Debora sa lilim ng punong kahoy ng palma. Tinawag ng mga tao ang punong kahoy na iyan ng punong kahoy ni Debora. Ang punong kahoy na iyan ay nasa gitna ng Rama at Bethel na nasa mga bundok na pagmamay-ari ng lahi ni Efraim. Pumupunta ang mga Israelita kay Debora upang sabihin ang tungkol sa mga problema ng mga tao. Si Debora ang siyang nag-aareglo/nag-aayos.
Isang araw, ipinatawag ni Debora si Barak na anak ni Abinoam na taga Kades na nasa lugar ng lahi ni Neftali. Sinabi ni Debora kay Barak, <<Inuutusan ka ng Dios na Panginoon ng Israel na labanan mo ang mga sundalo ni Jabin. Sinasabi ng Panginoon sa iyo, <Magdala ka sa Bundok ng Tabor ng sampong libong lalake na nanggaling sa mga lahi ni Neftali at Zebulon.
Lilinlangin ko sina Sisera na kapitan ng mga sundalo ni Jabin, mga karwahe niya, at ang mga sundalo na patungo sa ilog Kison. Pagkatapos tutulungan kitang talunin si Sisera sa ilog na iyan.> >>
Pagkatapos, sinabi ni Barak kay Debora,<<Kung sasama ka sa akin, pupunta ako sa lugar na iyan. Ngunit kung hindi ka sasama sa akin, hindi ako pupunta.>>
Pagkatapos, sinabi ni Debora kay Barak, <<Tiyak na sasama ako sayo. Ngunit wala kang makukuhang karangalan sapagkat ibibigay na ng Dios sa isang babae si Sisera.>> Kaya sumama nga si Debora kay Barak sa Kedesh.
Pagkatapos, ipinatawag ni Barak ang lahi ni Zebulun at lahi ni Neftali sa Kades at pumili siya ng sampung libong lalake na nagmula sa mga lahing iyan. Sumama ang mga lalakeng iyan kay Barak sa ilog ng Kison. At sumama din si Debora kay Barak.
Sa panahong iyon, si Heber na isang Cineo, lumayo siya sa ibang mga Cineo. Ang mga Cineo ay nagmula sa lahi ni Hobab na hipag ni Moises. Nagtayo si Heber ng tolda malapit sa bundok ng Zaananim malapit sa Kades.
Pagkatapos, sinabi ng mga tao kay Sisera na anak ni Abinoam na si Barak ay nasa Bundok ng Tabor.
Kaya naghanda si Sisera upang labanan ang mga Israelita. Tinawag niya ang lahat ng mga sundalo niya at tinipon ang siyam na raang karwaheng bakal niya. Umalis ang mga sundalong iyan mula sa Haroset Hagoyim papunta sa ilog ng Kison.
Pagkatapos, sinabi ni Debora kay Barak, <<Maghanda ka! Tutulungan ka ng Panginoon ngayon na manalo kay Sisera. Lalabanan niya si Sisera para sayo.>> Kaya hinakay ni Barak ang sampong libong lalake mula sa Bundok ng Tabor patungo sa ilog ng Kison.
Nilusob ni Barak at mga sundalo niya sina Sisera at mga karwahe at mga sundalo niya. Nilito ng Panginoon ang mga sundalo ni Sisera. Pagkatapos, pinatay ng mga sundalo ni Barak ang mga sundalo ni Sisera sa pamamagitan ng tabak nila. Pero tumalon si Sisera sa karwahe niya at patakbong tumakas sa lugar na iyan.
Hinabol ni Barak at mga sundalo niya ang mga karwahe at ang mga sundalo ni Sisera hanggang sa Haroset Hagoyim. Pinatay ng mga sundalo ni Barak ang lahat ng mga sundalo ni Sisera sa pamamagitan ng mga tabak.
Ngunit tumakbo si Sisera mula sa lugar na iyan patungo sa tolda kung saan naninirahan si Jael na asawa ni Heber na Cineo. Sa panahong iyon, sina Jabin na hari ng Hazor at Heber nangako sila sa bawat isa na hindi maglalaban ang pamilya nila.
Lumabas si Jael sa tolda niya upang salubungin si Sisera. Sinabi niya kay Sisera, <<Pumasok ka sa tolda ko. Huwag kang matakot.>> Kaya pumasok si Sisera sa tolda ni Jael at nahiga. Pagkatapos, tinakluban siya ni Jael ng kumot para itago.
Ngunit sinabi ni Sisera kay Jael, <<Nauuhaw ako. Magdala ka nang tubig sa akin.>> Kaya binigyan ni Jael ng gatas si Sisera. At ininum ni Sisera ang gatas na iyan. Pagkatapos, kinumutan muli ni Jael si Sisera.
Sinabi ni Sisera kay Jael, <<Tumayo ka sa pintuan ng toldang ito. Kung may magtatanong sa iyo kung may tao sa tolda, sabihin mo wala.>>
Dahil sa sobrang pagod ni Sisera, nakatulog siya nang mahimbing. Pagkatapos, si Jael na asawa ni Heber kumuha siya ng maso at tulos ng tolda at dahan-dahan siyang lumapit kay Sisera at ipinukpok ito sa noo niya hanggang sa bumaon ito sa lupa. Sa ganoon, namatay si Sisera.
Pagkatapos, pumunta si Barak sa tolda ni Jael dahil sinusundan niya si Sisera. Kaya pumunta si Jael sa labas ng tolda upang salubungin si Barak. Pagkatapos, sinabi niya kay Barak, <<Pumasok ka sa tolda ko. Ipapakita ko sa iyo ang lalakeng hinahanap mo.>> Kaya pumasok si Barak sa tolda ni Jael. At nakita niyang patay na si Sisera. Nakita niya ang tulos ng tolda na nakabaon sa noo nito.
Sa araw na iyon, tinalo ng Dios para sa mga Israelita si Jabin na ari ng Canaan.
Nilabanan pa ng mga Israelita si Jabin na ari ng Canaan hanggang sa mapatay nila siya.
Sa araw na iyon, umawit sina Debora at si Barak na anak ni Abinoam ng ganito,
<<Purihin ninyo ang Panginoon sapagkat ang mga namumuno ng Israel sila ang nanguna sa pakikipaglaban at kusang loob na sumunod sa kanila ang mga tao!
Mga hari, pakinggan ninyo ako. Mga namumuno, pakinggan ninyo ako. Aawit ako ng kanta para sa Panginoon. Sa awit ko, pupurihin ko ang Diyos na Panginoon ng Israel.
Panginoon, ng nagmula ka sa Seir, at ng umalis ka mula sa Edom, nayanig ang mundo. At umulan ng malakas.
Nayanig ang mga bundok sa harapan ng Diyos ng Bundok ng Sinai. Nayanig ang mga bundok sa harapan ng Panginoon na Diyos ng Israel.
Noong panahon nila Shamgar na anak ni Anat at si Jael, walang dumadaan sa mga daan, kundi dumadaan ang mga tao sa liko-likong daan.
Sa panahong iyon, walang gustong manirahan sa Israel. hanggang sa naging makapangyarihan ako. Ako si Debora na kilalang nanay ng Israel.
Nang sumamba ang mga Israelita sa bagong diyos, dumating sa kanila ang labanan pumili ang Diyos ng mga bagong mamumuno. Pero walang panangga o sibat ang mga Israelita. Walang mga almas ang 40 libong lalake.
Ngunit kusang loob ang mga namumuno ng Israel na labanan ng mga Israelita ang kaaway nila. Mahal ko ang mga namumuno! at ang mga taong nakahandang lumaban Purihin ninyo ang Panginoon!
Kayong mga sumasakay sa mga puting asno at nauupo sa magagandang upuan, pakinggan ninyo ako! Kayong mga lumalakad sa daan, pakinggan ninyo ako!
Sinasabi ng mga tao na umaawit ng mga awit sa mga lugar kung saan kumukuha ng tubig ang mga tao, <<Nanalo ang Panginoon sa mga laban niya. Sinasabi nila ang tungkol sa mga sundalo ng Panginoon na nanalo sa mga kaaway ng Israel. Pagkatapos, pumunta ang mga tao ng Panginoon sa mga pintuan ng bayan.
<<Gumising ka Debora, at tumayo ka! Gumising ka at tumayo, umawit ka ng awitin! Barak, anak ni Abinoam, tumayo ka at hulihin mo ang mga kaaway.
Bumaba ang mga lalake na buhay pa. At bumaba ang mga tao ng Panginoon upan labanan ang mga sundalong malalakas.
Pumunta ang lahi ni Efraim na naninirahan sa mga bundok ng Amalek. At sumunod sayo ang lahi ni Benjamin. Pumunta ang mga namumuno ng mga tao na naninirahan sa Maquir. At pumunta ang mga kapitan ng mga sundalo na lahi ni Zebulun.
Ang mga namumunong lahi ni Isacar ay kasama ni Debora. At ang lahi ni Isacar kasama ni Barak. Sumunod sila kay Barak hanggang sa lambak. Pero ang lahi ni Ruben wala silang pagkakaisa, kaya hindi sila makapagpasya kung sasama sila o hindi.
Bakit nagpaiwan kayo kasama ng tupa ninyo? Gusto nyo lang bang makinig sa pagtawag ng mga tagapagbantay sa mga tupa nila? Wala talaga kayong pagkakaisa, kaya hindi kayo makapagpasya kung ano ang dapat ninyong gawin.
Naninirahan sa ibang gilid ng ilog Jordan ang mga taong naninirahan sa Gilead. Kayong mga lahi ni Dan, bakit naninirahan kayo malapit sa mga barko? Naninirahan ang lahi ni Aser malapit sa tabi ng dagat. Naninirahan sila sa mga gilid ng dagat.
Ngunit ang lahi ni Zebulun ay nakahandang mamatay sa laban. At nilabanan din nila ang lahi ni Neftali.
Pumunta ang mga hari ng Canaan at nilabanan nila ang mga Israelita. Sa Taanac na malapit sa tubig ng Megido. Ngunit wala silang nakuhang pilak kahit isa.
Hindi lang Israel ang nakipaglaban kay Sisera kundi kaht ang mga bituin sa langit.
Inanod ng ilog Kison ang mga sundalo ni Sisera. Kaluluwa ko, lumaban ka pa at magpakatatag!
Pagkatapos, maririnig ang ingay ng mga paa ng mga kabayo.
Sinabi ng ang-el ng Panginoon, <<Isinusumpa ko ang bayan ng Meroz. Isinusumpa ko ang mga tao na naninirahan sa bayan na iyan dahil hindi kayo tumulong nang makipaglaban ang Panginoon sa mga makapangyarihang tao.
Ngunit pagpapalain si Jael na asawa ni Heber na Cineo. Pagpapalain si Jael nang higit pa kaysa pagpapala sa ibang mga babae na naninirahan sa mga tolda.
Humingi si Sisera kay Jael ng tubig. Ngunit binigyan si Sisera ng gatas na nasa magandang lalagyan.
Pagkatapos, kumuha si Jael ng martilyo at tulos ng tolda at ipinukpok sa noo ni Sisera.
Namatay si Sisera na nakahandusay sa tabi nang paa ni Jael.
Nag-aabang ang ina ni Sisera sa bintana at di mapakali dahil hindi pa dumadating ang anak niya.
Sinagot ng mga matatalinong kababaihan ang nanay ni Sisera, at iyan ang paulit-ulit niyang sinasabi sa kanyang sarili.
<Baka natagalan lang sila sa pagkuha at paghati nila ng mga bagay na nakuha nila sa mga kaaway nila: isa o dalawang babae sa bawat sundalo, mamahaling damit para kay Sisera, at magandang damit na tinahe na ibibigay sa akin.>
P anginoon, mananalangin akong mamatay ang kaaway mo. Ngunit ang mga nagmamahal sana sa iyo ay maging katulad ng pagsikat ng araw na sobrang maliwanag.>> At may kapayapaan sa Israel sa loob ng 40 na taon.
Ngunit nagkasalang muli ang mga Israelita sa Panginoon. Kaya hinayaan ng Panginoon na lusubin ng mga Midianita ang mga Israelita sa loob ng pitong taon.
Makapangyarihan ang mga Midianita at galit sila sa mga Israelita. Kaya gumawa ang mga Israelita ng pinagtataguan sa mga ilang at sa ibang lugar na ligtas na nasa mga bundok.
Kung nagtatanim ang mga Israelita ng mga pananim, nilulusob sila ng mga Midianita, mga Amalekita, at ibang mga tao na naninirahan sa silangan.
Nagkampo ang mga taong iyan sa Israel. At sinira nila ang lahat ng itinanim ng mga Israelita hanggang sa bayan ng Gaza. Kinuha nila ang lahat ng tupa, baka, at mga asno nila. Kaya wala ng ikabubuhay ang mga Israelita.
Nang pumunta ang mga taong iyan sa Canaan, dinala nila ang mga tolda at mga hayop nila. Ang pagdating ng mga taong iyan at mga kamelyo nila, katulad sila ng grupo ng mga balang na hindi mabilang. Pumunta ang mga taong iyan sa Canaan at giniba nila iyan.
Kaya lalong nahirapan ang mga Israelita dahil ginawa ng mga Midianita sa kanila. Kaya tumawag sila sa Panginoon at humingi sila ng tulong sa kanya.
Nang tumawag ang mga Israelita sa Panginoon dahil sa mga Midianita,
nag-utos ang Panginoon ng propeta sa mga Israelita. Sinabi ng propetang iyan sa kanila, <<Sinabi ng Panginoon Diyosng ng Israel, <Inilabas ko kayo mula sa pagkaalipin ninyo sa Egipto.
Iniligtas ko kayo sa mga Egipcio. At iniligtas ko kayo sa mga nagpahirap sa inyo. Ipinaalis ko ang mga taong iyan sa lugar nila at ibinigay ko sa inyo.
At sinabi ko sa inyo, <<Ako ang Panginoon Diyos ninyo. Huwag ninyong purihin ang mga diyosdiyusan ng mga Amoreo kung saan kayo naninirahan ngayon. >> Pero hindi kayo nakinig sa akin.> >>
Isang araw, pumunta ang anghel ng Panginoon sa Israel. Umupo siya sa loob ng puno ng Oak sa Ofra na pagmamay-ari ni Joas na lahi ni Abiezer. Ngayon, si Gideon na anak ni Joas ay naggigiik siya ng trigo sa loob ng pisaan ng ubas upang hindi makita ng mga Midianita ang trigo.
Pagkatapos, nagpakita ang ang-el ng Panginoon kay Gideon at sinabi sa kanya, <<Makapangyarihan na sundalo, sasamahan ka ng Panginoon.>>
Pagkatapos, sinabi ni Gideon sa anghel ng Panginoon, <<Kung sinasamahan kami ng Panginoon, bakit nangyari sa amin ang lahat ng masamang mga bagay na ito? Bakit hindi gumagawa ang Panginoon ng mga kamangha mangha katulad ng ginawa niya noong inilabas niya ang mga ninuno namin sa Egipto ayon sa ikinuwento nila sa amin? Ngunit iniwan niya kami. At pinabayaan niya na lusubin kami ng mga Midianita.>>
Pagkatapos, bumaling ang Panginoon, at sinabi, <<Pumunta ka at gamitin mo ang buong lakas mo sa pagliligtas sa Israel mula sa mga Midianita. Ako ang nagsusugo sa iyo.>>
Ngunit sinabi ni Gideon, <<Panginoon ko, bakit ililigtas ko ang Israel? Ang pamilya ko ang pinakamahina sa lahi ni Manases. At ako ang pinakabata sa pamilya ko.>>
Sumagot ang Panginoon kay Gideon, <<Ako ang kasama mo. At patayin mo ang lahat ng Midianita na para kang nakikipaglaban sa isang tao.>>
Pagkatapos, sinabi ni Gideon sa Panginoon, <<Kung kalugudlugod ako sa iyo, bigyan palatandaan na talagang ikaw ang nag-utos sa akin.
Huwag kang aalis sa lugar na ito hanggang sa bumalik ako sa iyo at ibibigay ko ang handog ko sayo.>> Sinabi ng Panginoon, <<Hihintayin kita.>>>
Kaya pumunta si Gideon sa loob ng bahay niya at nagluto siya ng biserong kambing. At gumawa siya ng tinapay na walang pampaalsa at gumamit siya ng kalahating sako ng harina. Pagkatapos, ibinigay niya ang karne sa basket at ang sabaw nito ibinigay niya sa kaldero. At ibinigay niya sa anghel na nasa puno ng Oak.
Sinabi ng anghel ng Panginoon kay Gideon, <<Ilagay mo ang karne at ang tinapay na walang pampaalsa sa batong ito at buhusan mo ng sabaw.>> Kaya sinunod ni Gideon ang sinabi ng anghel.
Pagkatapos, ibinigay ng anghel ng Panginoon ang karneng iyan at tinapay na walang pampaalsa sa pamamagitan ng tungkod na hawak niya. At bigla nalang lumabas ang apoy mula sa bato at tinupok ang karne at tinapay. At kaagad na nawala ang anghel ng Panginoon.
Ngayon, nalaman ni Gideon na anghel ng Panginoon ang nakita niya. Kaya sinabi niya, <<Tulungan mo ako Panginoon na Diyos, dahil nakita ko ang anghel mo ng harapan!>>
Ngunit sinabi ng Panginoon kay Gideon, <<Sumaiyo ang kapayapaan! Huwag kang matakot! Hindi ka mamamatay.>>
Kaya gumawa si Gideon ng altar doon para sa Panginoon. Tinawag niya ang altar ng <<Panginoon na Kapayapaan.>> Ang altar na iyan ay nasa Ofra pa kung saan naninirahan ang lahi ni Abiezer.
Sa gabing iyon, sinabi ng Panginoon kay Gideon. Sinabi niya, <<Kunin mo ang ikalawang lalakeng baka ng iyong ama, yong bakang pitong taon. Wasakin mo ang altar na itinayo ng ama mo para kay Baal. Pagkatapos, putulin mo ang haligi na simbolo ng diyosa na si Ashera na nasa tabi ng altar.
Pagkatapos, gumawa ka ng altar sa maliit na bundok na ito para sa Diyos na Panginoon mo. At ihandog mo sa akin ang ikalawang lalakeng baka. At panggatong mo ang haligi ni Ashera na pinutol mo.>>
Kaya tinawag ni Gideon ang sampong alipin at sinunod niya ang iniutos ng Panginoon sa kanya. Ngunit natakot siyang baka makita siya ng pamilya niya at ng mga naninirahan sa bayan na iyan. Kaya gabi niya winasak ang altar na iyan.
Pagkagising ng mga naninirahan sa bayang iyan, nakita nilang nawasak na ang altar ni Baal at nakita nila na naputol na ang haligi na simbulo ni Ashera na nasa tabi ng altar. Nakita rin nila ang bagong altar na ginawa ni Gideon at ang ikalawang lalakeng baka na inihandog niya doon.
Nagtanungan ang mga tao, <<Sino ang gumawa nito?>> At may nagsabi sa kanila,<<Si Gideon na anak ni Joas ang gumawa.>> Pagkatapos, hinanap nila ang taong gumawa niyan.
Kaya sinabi nila kay Joas, <<Dalhin mo ang iyong anak sa amin. Kailangan niyang mamatay dahil winasak niya ang altar ni Baal at pinutol niya ang haligi ni Ashera na malapit sa altar.>>
Sumagot si Joas sa mga matatapang na taong iyan, <<Nakikipagtalo ba kayo sa akin para kay Baal? Ipinagtatangol ba ninyo siya? Ang nagtatanggol sa kanya siya ang dapat mamatay sa umagang ito. Kung totoong dios si Baal, maipagtatanggol sana niya ang kanyang sarili sa taong nagwasak ng altar niya.>>
Sa araw na iyon, tinawag ng mga tao si Gideon ng Jerubaal dahil winasak ni Gideon ang altar ni Baal. Sinabi nila, <<Hayaan ipagtanggol ni Baal ang sarili niya.>>
Nagkaisa ang lahat ng Midianita, mga Amalekita, at ibang mga tao sa silangan na lugar na labanan ang mga Israelita. Kaya tumawid ang mga sundalong iyan sa ilog ng Jordan at nagkampo sa Lawa ng Jezreel.
Pero sinamahan ng Ispirito ng Panginoon si Gideon. Kaya pinatunog ni Gideon ang trompeta upang tawagin ang mga lahi ni Abiezer upang sumunod sa kanya.
Nag-utos din si Gideon ng mga tagapagsalita sa lahat ng lahi ni Manases. Sinabi niya sa mga taong lahi ni Manases na pumunta sila sa kanya. Nag-utos din siya ng mga tagapagsalita sa mga taong lahi ni Aser, Zebulun, at Neftali. Kaya pumunta ang mga lahing iyan kay Gideon at sa mga sundalo niya.
Sinabi ni Gideon sa Diyos, <<Ipinangako mo sa akin na tutulungan mo akong iligtas ang Israel.
Ngayon, Ilalagay ko ang mga buhok ng tupa sa lupa na pinaggigiikan namin ng trigo. Kung mabasa ng hamog ang buhok ng tupa kahit tuyo ang lupa, malalaman kung ako nga ang gagamitin mong magliligtas sa Israel ayon sa sinabi niyo.>>
At ganoon ang nangyari. Kinabukasan, maagang gumising si Gideon at kinuha niya ang buhok ng tupa at piniga. At napuno niya ng tubig ang mangkok na mula sa buhok ng tupa.
Pagkatapos, sinabi ni Gideon sa Diyos, <<Huwag kang magalit sa akin. May hihilingin pa ako sayo. Sa umaga, kung matutuyo ang mga buhok ng tupa at basa ang lupa, malalaman ko na tutulungan mo akong iligtas ang Israel.>>
Sa gabing iyon, ginawa ng Diyos iyan. Ang buhok lang ng tupa ang tuyo at basa ang lupa.
Maagang gumising si Jerubaal (na tinatawag na Gideon) a at itinayo niya ang mga tolda nila sa batis ng Harod kasama ang lahat ng mga sundalo niya. Nasa hilaga ang kampo ng mga Midianita sa gilid ng kampo ni Gideon na nasa maliit na lambak ng Moreh.
Sinabi ng Panginoon kay Gideon, <<Ang napakaraming sundalo na kasama mo. Hindi ko sila pahihintulutan na labanan ang mga Midianita dahil baka magmayabang ang mga Israelita na sariling kapangyarihan nila ang nagligtas sa kanila, hindi ang kapangyarian ko.
Kaya sabihin mo sa kanila, <Kung sinuman ang natatakot sa inyo, maaari na kayong umalis dito sa Bundok ng Gilead at umuwi na kayo.>>> Kaya iniwan ng 22,000 na sundalo si Gideon at naiwan ang 10,000 sundalo kasama niya.
Pagkatapos, sinabi ng Panginoon kay Gideon, <<Marami pang mga sundalo ang natira, Dalhin mo sila sa ilog dahil susubukin ko sila. Kung sino ang sabihin kong isama mo, isama mo siya. Ngunit kung sinuman ang sabihin kong huwag mong isama, huwag mo siyang isama.>>
Kaya isinama ni Gideon ang mga sundalo papunta sa ilog. Pagkatapos, sinabi ng Panginoon kay Gideon, <<Ang mga sundalo na umiinom sa dila nila na parang aso, ibukod mo at ibukod mo rin ang umiinom ng nakaluhod.>>
May 300 na sundalo na umiinom sa dila nila sa pamamagitan ng kamay nila katulad ng pag-inom ng aso. At ang ibang sundalo ay uminom ng nakaluhod.
Pagkatapos, sinabi ng Panginoon kay Gideon, <<Ililigtas kita at ipapatalo ko ang mga Midianita sa pamamagitan ng 300 iyan. Pauwiin mo ang ibang mga sundalo.>>
Kaya pinauwi ni Gideon ang ibang mga sundalo. Pero may tatlong daang sundalo ang naiwan kasama ni Gideon. Kumuha sila ng mga pagkain at mga trumpeta ng mga sundalong umuwi. Nagkakampo ang mga Midianita sa lambak na nasa ibaba ng Gideon.
Sa gabing iyon, sinabi ng Panginoon kay Gideon, <<Gumising ka. Lusubin ninyo ang kampo ng mga Midianita dahil ipapatalo ko sila sa inyo. Tutulungan kitang manalo sa kanila.
Ngunit kung natatakot kang lusubin sila, pumunta ka sa kampo ng mga Midianita kasama ang alipin mo na si Pura.
Maririnig mo kung ano ang sinasabi ng mga Midianita. Pagkatapos mong marinig ang sinasabi nila, lalakas ang loob mong lumusob sa kanila.>> Kaya umalis silang dalawa sa hangganan ng kampo ng mga Midianita kung saan may mga sundalong nagbabantay.
Nagkakampo ang mga Midianita, mga Amalekita, at ibang mga taong mula sa silangan na lugar na kasindami ng grupo ng mga balang. Ang mga kamelyo nila ay kasindami ng buhangin sa dagat na hindi mabilangbilang.
Nang dumating na si Gideon sa kampong iyan, narinig nila ang dalawang tao na nag-uusap. Sinabi ng isa, <<Nanaginip ako ng isang tinapay na sebada na gumulong sa kampo natin at tumama ito ng sobrang lakas sa isang tolda. Pagkatapos, natumba at nasira ang tolda.>>
Sinabi ng kaibigan ng lalakeng iyan, <<Ang ibig sabihin ng panaginip mo ay walang iba kundi ang tabak ni Gideon na Israelita na anak ni Joas. Ipapatalo ng Diyos sa kanya ang mga Midianita at sa ating lahat.>>
Nang marinig ni Gideon ang panaginip at ang ibig sabihin niyan, lumuhod at nagpuri siya sa Diyos. Bumalik siya sa kampo ng mga Israelita at sinabi niya sa kanila, <<Gumising kayo. Dahil ipapatalo ng Panginoon sa inyo ang mga Midianita!>>
Pagkatapos, hinati ni Gideon ng tatlong grupo ang 300 sundalo niya at bawat isa binigyan niya ng trumpeta at banga na may sulo sa loob.
Sinabi niya sa kanila, <<Tignan ninyo ako at gayahin ninyo ang gagawin ko.
Kung patutunugin ko at ng mga kasama ko ang trumpeta namin, patunugin din ninyo ang trumpeta ninyo sa palibot ng kampo. At sumigaw kayo ng ganito, <Para sa Panginoon at para kay Gideon.> >>
Nang hating gabi na, pumunta sina Gideon at ang 100 sundalo sa hangganan ng kampo ng mga Midianita. Pagdating nila doon, kapapalit pa ng mga sundalo na nagbabantay. Kaya pinatunog ni Gideon at ang mga sundalo niya ang mga trumpeta nila at sabay na nabasag ang mga banga na daladala nila.
Kaya pinatunog ng talong grupo ang trumpeta nila at binasag nila ang banga. Hawak ng kaliwang kamay nila ang sulo at nasa kanang kamay nila ang trumpeta habang sumisigaw sila ng ganito, <<Tabak para sa Panginoon at para kay Gideon!>>
Habang nakatayo ang mga Israelita sa mga lugar nila sa palibot ng kampo, nagsisitakas ng sumisigaw ang lahat ng kaaway nila.
Habang pinapatunog ng tatlong daang Israelita ang trumpeta nila, pinaglalaban ng Panginoon ang mga Midianita sa buong kampo nila. Tumakas sila patungo sa Beth-sita na patungo sa Cerera hanggang sa hangganan ng Abe-Mehola na patungo sa Tabat.
Pagkatapos, tinawag ni Gideon ang mga sundalo na lahi ni Neftali, lahi ni Aser, at lahat ng lahi ni Manases. At hinabol nila ang mga sundalo ng Midianita.
Nag-utos si Gideon ng mga tagapagsalita sa mga taong naninirahan sa mga bundok na pagmamay-ari ng lahi ni Efraim. Sinabi ng mga tagapagsalitang iyan, <<Pumunta kayo at labanan ninyo ang mga sundalo ng Midianita. Bantayan ninyo ang mga lugar kung saan tatawid ang mga Midianita sa ilog ng Jordan hanggang sa batis ng Beth-bara upang walang makatawid sa ilog.>> Kaya pumunta sa ilog ng Jordan ang lahat ng sundalo na lahi ni Efraim. At binantayan nila ang mahabang ilog ng Jordan hanggang sa batis ng Beth-bara.
Hinuli ng mga sundalo na lahi ni Efraim ang dalawang pinuno ng mga Midianita na sina Oreb at si Zeeb. Pinatay nila si Oreb sa batong tinatawag ng Bato ni Oreb, at pinatay din nila si Zeeb sa pisaan ng ubas na tinatawag na Zeeb. At ipinagpatuloy nilang sinundan ang mga Midianita at dinala nila ang ulo ni Oreb at Zeeb kay Gideon na nasa kabila ng Ilog Jordan.
Ngayon, tinanong si Gideon ng lahi ni Efraim, <<Bakit ganyan ang ginawa mo sa amin? Bakit hindi ninyo kami tinawag ng nakipaglaban kayo sa mga Midianita?>> At pinagsabihan nila siya.
Ngunit sumagot si Gideon sa mga lalakeng iyan, <<Mas mabuti ang nagawa ninyo. Ang natirang ubas na pinulot ninyong lahi ni Efraim, mas mahalaga kaysa lahat ng pag-aani naming lahi ni Abiezer.
Pinahintulutan kayo ng Diyos na mahuli ninyo ang dalawang pinuno ng mga Midianita na sina Oreb at si Zeeb. Ano ang nagawa ko na maihahalintulad sa nagawa ninyo?>> Nang narinig nila iyan, nawala ang galit nila.
Nang makatawid na sina Gideon at 300 sundalo niya sa ilog ng Jordan, sinundan parin nila ang mga Medianita, kahit pagod na pagod sila.
Sinabi ni Gideon sa mga lalake na naninirahan sa Sucot, << Nakikiusap ako na bigyan ninyo ng makain ang mga sundalo ko dahil nalalanta na sila sa gutom. At hinahabol pa namin ang dalawang hari ng mga Medianita na sina Zeba at si Zalmuna.>>
Ngunit sinabi ng mga namumuno ng Sucot, <<Bakit bibigyan namin kayo ng makakain? Hindi pa naman ninyo nahuli ang dalawang hari na sina Zeba at si Zalmuna.>>
Sinabi ni Gideon, <<Kung ganoon, kung ibinigay na ng Panginoon sa amin sina Zeba at si Zalmuna, ihahampas ko sa katawan ninyo ang matinik na sanga!>>
Mula roon, umahon sina Gideon sa Peniel at gayundin ang hiniling nila sa mga tao doon. Ngunit ang sagot nila katulad ng sagot ng mga taga Sucot.
Kaya sinabi ni Gideon sa kanila, <<Pagkatapos namin matalo ang mga kaaway namin, babalik ako dito at wawasakin namin ang toreng ito.>>
Ngayon, sina Zeba at si Zalmuna na nasa Karkor kasama nila 15,000 sundalo nila na natira sa buong hukbo ng mga mula sa silangan. 120, 000 sundalo ang namatay na humahawak ng tabak.
Umahon sina Gideon at ang mga sundalo niya sa lugar ng mga taong naninirahan sa tolda sa silangan na nasa gilid ng Noba at Jogbeha. At kaagad nilang nilusob ang mga Midianita.
Tumakas sina Zeba at Zalmuna ang dalawang hari ng Midianita, ngunit hinabol sila ni Gideon at nahuli niya sila. Kaya nataranta ang mga sundalo nila.
Sina Gideon na anak ni Joas, bumalik sila mula sa pakikipaglaban. Dumaan sila paahon sa daan ng Heres.
Nakahuli sina Gideon ng kabataang lalake na taga Sucot at tinanong nila siya kung sino ang mga opisyal ng Sucot. At isinulat ng kabataang lalake ang mga pangalan ng 77 opisyal at namumuno sa Sucot.
Pagkatapos, pumunta si Gideon sa Sucot at sinabi niya sa mga lalake doon, << <<Bakit bibigyan namin kayo ng makakain? Hindi pa naman ninyo nahuli ang dalawang hari na sina Zeba at si Zalmuna.>>
Kaya tinipon ni Gideon ang mga namumuno sa Sucot at pinangaralan niya sila sa pamamagitan ng paghampas niya sa kanila ng matinik na sanga.
Winasak ni Gideon ang tore nila at pinatay niya ang mga lalake doon.
Tinanong ni Gideon sina Zeba at si Zalmuna, <<Ano ang mukha ng mga lalake na pinatay ninyo sa Tabor?>> Sumagot sila, << Katulad mo siya na parang anak ng hari.>>
Sinabi ni Gideon, <<Mga kapatid ko sila, anak sila ng nanay ko. Nangangako ako sa buhay ng Panginoon na hindi ko kayo papatayin kung hindi ninyo sila sana pinatay.>>
Pagkatapos, sinabi ni Gideon sa panganay na anak niya na si Jeter, <<Patayin sila!>> Ngunit dahil bata pa si Jeter, natakot siya. Kaya hindi niya hinugot ang tabak niya.
Pagkatapos, sinabi nina Zeba at si Zalmuna kay Gideon, <<Bakit hindi ikaw ang pumatay sa amin? Kung totoo kang lalake ikaw na ang pumatay sa amin.>> Kaya pinatay sila ni Gideon at kinuha niya ang palamuting nasa leeg ng mga kamelyo ng dalawang haring iyan.
Sinabi ng mga Israelita kay Gideon, <<Dahil ikaw ang nagligtas sa amin sa mga Midianita, ikaw nalang at anak mo, at apo mo ang mamumuno sa amin.
Ngunit sumagot si Gideon sa kanila, <<Hindi ako o ang mga anak ko ang mamumuno sa inyo kundi ang Panginoon lang.
Ngunit may hihilingin ako sayo. Gusto kong ang bawat isa sa inyo ay magbigay sa akin ng mga hikaw na nakuha ninyo sa mga Midianita?>> ( Ang mga Midianita ay naghihikaw sila ng ginto ayon sa nakaugalian nila bilang Ismaelita.)
Sumagot sila, <<Oo bibigyan ka namin.>>Naglatag sila ng isang damit at nagbigay ang bawat isa sa kanila ng hikaw mula sa nakuha nila sa mga Midianita.
Ang bigat ng gintong hikaw na naipon, 20 kilo, hindi pa kasama ang palamuti, kwintas, damit na may kulay ube na sinusuot ng mg hari ng Midianita at ang mga nakakwintas sa leeg ng mga kamelyo nila.
Pagkatapos, ginamit ni Gideon ang gintong iyan upang gumawa ng rebulto. Ginamit niya ang rebultong iyan upang sambahin niya ang Diyos. Ibinigay niya ang rebultong iyan sa bayan ng Ofra kung saan siya naninirahan. Tumalikod ang mga Israelita sa Panginoon at nagpuri sa mahalagang damit. At naging bitag kay Gideon at sa pamilya niya ang mahalagang damit.
Kaya tinalo ng mga Israelita ang mga Midianita. Hindi na nilusob ng mga Midianita ang mga Israelita pagkatapos ng labanang iyan. Habang buhay si Gideon, hindi nilabanan ng mga Israelita ang ibang mga tao sa loob ng 40 taon.
Umuwi si Gideon sa bahay niya.
May 70 anak si Gideon dahil marami siyang asawa.
May asawa pa siyang alipin na naninirahan sa Shekem. Nanganak rin siya ng anak na lalake na pinangalanan ni Gideon ng Abimelec.
Matanda na si Gideon noong namatay siya na anak ni Joas. Inilibing siya sa libingan ng ama niya sa Ofra na lugar ng lahi ni Abiezer.
Pagkamatay ni Gideon, tumalikod muli ang mga Israelita sa pagsamba sa Diyos at sumamba sila kay Baal. At ang kinilala nilang diyos ay ang diyosdiyosan na tinatawag na Baal-berit.
Nakalimutan na nila ang Panginoon na Diyos nila na nagligtas sa kanila sa lahat ng kaaway nila na nakapalibot sa kanila.
Hindi na naalala ng mga Israelita ang kabutihang ginawa sa kanila ni Jerubaal ( na tinatawag ring Gideon).
Si Abimelec ang anak ni Jerubaal ay pumunta sa mga kapatid ng kanyang ina sa Shekem, at sinabi niya sa kanila at sa lahat ng pamilya ng ina niya,
Tanungin ninyo ang lahat ng taong naninirahan sa Shekem, <Gusto ba ninyong ang 70 anak ni Jerubaal ang mamuno sa inyo? Alalahanin ninyong kadugo ninyo ako.>>
Kaya nakipag-usap ang mga kamag-anak ni Abimelec sa mga taga Shekem. Pumayag silang si Abimelec ang mamumuno sa kanila, dahil sinabi nilang, <<Kamag-anak natin siya.
Ibinigay nila kay Abimelec ang pitong pirasong pilak ng mga taong naninirahan sa Shekem. Kinuha nila ang pilak na iyan mula sa templo ng diyusdiyosan na tinatawag na Baal-berit at pinambayad niya iyan sa mga taong gumagawa ng walang kabuluhan upang sumunod sila sa kanya.
Pagkatapos, pumunta si Abimelec sa bahay ng ama niya na nasa Ofra at pinatay niya ang 70 kapatid niya sa ibabaw ng isang bato. Ngunit si Jotam ang bunsong anak ni Jerubaal, pinagtaguan niya si Abimelec at tumakas siya.
Pagkatapos, nagtipon sa malaking punong kahoy ng terebinto na haliging nasa Shekem ang lahat ng taong naninirahan doon at lahat ng taong naninirahan sa Beth-milo at ginawa nilang hari si Abimelec.
Nang marinig ni Jotam na si Abimelec na ginawa nilang hari, pumunta siya sa taas ng Bundok ng Gerizim at isinigaw niya sa kanila, <<Kayong mga taong naninirahan sa Shekem, pakinggan ninyo ako upang pakinggan kayo ng Diyos.
May ikukwento ako sa inyo tungkol sa mga punong kahoy na naghahanap ng magiging hari nila. Sinabi nila sa kahoy ng ulibo, <<Ikaw ang maghari sa amin.>>
Sumagot ang ulibo, <Mas pipiliin ko bang maghari sa inyo kaysa magbigay ng langis na ginagamit sa pagpaparangal sa diyos at sa mga tao? Hindi!>
At sinabi nila sa punong kahoy ng igos, <<Ikaw ang maghari sa amin.>>
Sumagot ang punong kahoy ng igos, <<Mas pipiliin ko bang maghari sainyo kaysa magbigay ng masarap na bunga? Hindi!
Pagkatapos, sinabi ng mga kahoy sa ubas, <<Ikaw ang maghari sa amin.>>
Sumagot ang ubas, <<Mas pipiliin ko bang maghari sa inyo kaysa magbigay ng alak na makakapagpaligaya sa mga diyos at sa mga tao? Hindi!
Pagkatapos, sinabi ng lahat ng kahoy sa mababang punong kahoy na may tinik, <<Ikaw ang maghari sa amin.>>
Sumagot ang punong kahoy na may tinik, <<Kung gusto ninyo akong maghari sa inyo, sumilong kayo sakin. Ngunit kung ayaw ninyo akong maging hari, magpapalabas ako ng apoy na tutupok sa mga punong kahoy ng sedar na nasa Lebanon.>>
Pagkatapos, sinabi ni Jotam, <<Nang pinili ninyo si Abimelec para maging hari ninyo, gumawa nakayo ng masama at hindi nakayo naging tapat kay Gideon at sa pamilya niya.
Alalahanin ninyo na lumaban ang ama ko para sainyo. Ibinigay niya ang buhay niya upang iligtas kayo sa mga Midianita.
Ngunit ngayon, ipinagkanulo ninyi ang pamilya ng ama ko. Pinatay ninyo 70 na anak ng ama ko sa isang bato. At pinili ninyo si Abimelec upang maging hari ng Shekem. Ngunit si Abimelec na anak lang ng ama ko sa aliping babae. Pinili ninyo siyang maging hari ninyo dahil kamag-anak ninyo siya.
Ngayon, kung tapat kayo kay Jerubaal at sa pamilya niya, matuwa sana kayo kay Abimelec at matuwa rin siya sainyo.
Ngunit kung hindi kayo tapat kay Jerubaal, umaasa akong manggagaling kay Abimelec ang apoy na lilipol sa mga taong naninirahan sa Shekem at sa mga taong naninirahan sa Bethmilo. At umaasa akong manggagaling sainyo ang apoy na lilipol kay Abimelec.>>
Pagkatapos, tumakbo si Jotam papunta sa Beer at doon siya nanirahan dahil natatakot siya sa kapatid niya na si Abimelec.
Si Abimelec ang namuno sa mga Israelita sa loob ng tatlong taon.
Pinag-away-away ng Dios si Abimelec at ang mga tao sa Shekem at nagribelde ang mga taga Shekem kay Abimelec.
Ginawa ng Dios na magalit ang mga taong iyan kay Abimelec dahil pinatay niya 70 anak ni Jerubaal. Ang mga lalakeng iyan, mga kapatid sila ni Abimelec. At tinulungan si Abimelec ng mga taong naninirahan sa Shekem upang patayin ang mga kapatid niya. Kaya pinarusahan ng Dios sina Abimelec at ang mga taong naninirahan sa Shekem.
Ang mga taga Shekem naglagay sila ng mga tao sa palibot ng bundok upang kunin ang mga ariarian ng mga taong dumadaan doon. Nalaman ni Abimele iyan.
Sa panahong iyon, si Gaal na anak ni Ebed, lumipat siya sa Shekem kasama ang mga kapatid niya. Nagtiwala sa kanya ang mga taga Shekem.
Isang araw, pumunta sa mga bukid ang mga taong naninirahan sa Shekem upang mamulot ng mga ubas. Gumawa ang mga tao ng alak mula sa katas ng ubas. At nagdiwang sila ng pesta sa templo ng dios nila. At habang kumakain sila at umiinum, isinusumpa nila si Abimelec.
Pagakatapos, sinabi ni Gaal na anak ni Ebed, <<Anong klasing tao tayo sa Shekem? Bakit nagpasakop tayo kay Abimelec? Bakit sino siya? Hindi bat anak lang siya ni Gideon? Kaya bakit magpapaskop tayo sa kanya at kay Zebul na namamahalan niya? Dapat kayong magpasakop sa lahi ng ninuno ninyo na si Hamor.
Kung pipiliin ninyo akong mamuno sa inyo, tatalunin ko si Abimelec. Sasabihin ko sa kanya,<<Tawagin mo ang mga sundalo mo at makipaglaban sa amin.>>
Nang marinig ni Zebul na pinuno ng bayan ang sinabi ni Gaal na anak ni Ebed, sobrang galit niya.
Kaya nag-utos si Zebul ng mga tagapagsalita kay Abimelec ng palihim. Sinabi ng mga tagapagsalitang iyan kay Abimelec, <<Sina Gaal na anak ni Ebed at mga kapatid niya, dumating sila ngayon sa Shekem. Hinikayat niya ang mga tao na huwag ng sumunod sa kanya.
Kaya ngayong gabi, isama mo ang mga sundalo mo at magtago mo na kayo sa bukid sa labas ng bayan.
Pagsikat ng araw, lusubin ninyo ang bayan. Kung makikipaglaban sina Gaal, gawin mo ang gusto mong gawin sa kanila.>>
Kinagabihan, umalis sina Abimelec at lahat ng sundalo niya patungo sa Shekem. Hinati niya ang mga sundalo niya ng apat na grupo at nagtago sa labas ng bayan.
Nang makita nilang lumabas si Gaal na anak ni Ebed at nakatayo siya sa labas ng bayan, lumabas sila sa pinagtataguan nila upang lumusob.
Nang makita ni Gaal ang mga sundalong iyan, sinabi niya kay Zebul, <<Tignan mo! Mangagaling ang mga tao sa mga tuktok ng bundok!>> Ngunit sinabi ni Zebul, <<Mga anino lang ng bundok iyan. Akala mo mga tao.>>
Ngunit sinabing muli ni Gaal, <<Tignan mo. Nangagaling ang mga tao sa gitna ng bundok na iyan. At nangagaling ang ibang mga tao sa banal na punong kahoy ng terebinto.>>
Pagkatapos, sinabi ni Zebul kay Gaal, <<Nasaan na ngayon ang ipinagmamalaki mo? Hindi bat sinabi mo, <<Sino si Abimelec bakit nagpapasakop tayo sa kanya? NHindi ba't ito na ang panlalait mo? Pumunta ka ngayon at labanan sina Abimelec at ang mga sundalo niya.>>
Kaya tinipon ni Gaal ang mga sundalo ng Shekem sa labas ng bayang iyan at nilabanan nila si Abimelec.
Hinabol ni Abimelec si Gaal na tumatakas. Marami ang namatay sa pakikipaglaban, ang mga bangkay ay nagkalat hanggang sa pintuan ng bayan.
Pagkatapos, nanirahan si Abimelec sa bayan ng Aroma. At pinaalis ni Zebul sina Gaal at ang mga kapatid niya sa Shekem.
Kinabukasan, nabalitaan ni Abimelec na pumunta sa bukid ang mga taga Shekem.
Kaya hinati ni Abimelec ang mga sundalo niya ng tatlong grupo. Sinabi niya sa mga sundalong iyan na magtago sa mga bukid na iyan. Nang makita ni Abimelec ang mga taong iyan na lumalakad sa bayang iyan, nilusob niya sila at ang mga sundalo niya.
Ang grupo ni Abimelec pumuwesto sila sa pintuan ng bayan habang pinagpapapatay ng dalawa niyang grupo ang mga taga Shekem sa bukirin.
Sa araw na iyon, nilabanan ni Abimelec at ang mga sundalo niya ang mga taong naninirahan sa Shekem at sinakop nila ang bayan at pinatay ang mga taong iyan. Winasak nila ang bayan at sinabuyan ng asin ang lupa.
Nang marinig ng mga taong naninirahan sa tore ng Shekem, nagtago sila sa templo ni El Berit na nakapalibot ng pader.
Nang malaman ni Abimelec iyan,
inakyat ni Abimelec at lahat ng mga sundalo niya ang Bundok ng Zalmon na malapit sa Shekem at pumutol siya ng mga sanga ng kahoy at pinasan niya. At sinabi niya sa mga sundalong kasama niya, <<Kung ano ang nakita ninyong ginagawa ko, magmadali kayo, at gawin ninyo ang aking ginawa.>>
Kaya pumutol ang lahat ng mga sundalo niya ng mga sanga ng kahoy at pagkatapos, sumunod sila kay Abimelec. Inilagay nila ang mga sangan iyan sa palibot ng silid na nasa templo at sinunog nila ang mga sangang iyan. Kaya namatay ang lahat ng taong naninirahan sa tore ng Shekem. Ang bilang ng mga namatay at isang libong lalake at babae.
Pagkatapos, pumunta sina Abimelec sa Tebez at sinakop nila iyan.
Ngunit may matatag na tore sa loob ng bayang iyan na pinagtataguan ng mga taga Tebez lahat ng lalake at babae. Pagkatapos, pumunta ng mga tao sa loob ng tore, isinusi nila ang pintuan at umakyat sila sa bubungan ng tore.
Kaya sinundan nila si Abimelec at mga sundalo niya ang mga taong nagtago sa tore. Lumapit siya sa pintuan ng tore upang sunugin sana niya.
Ngunit dinaganan siya ng malaking bato ng isang babae at nabasag ang bungo ng ulo niya.
Kaya kaagad tinawag ni Abimelec ang sundalo niya na nagdadala ng armas niya at sinabi niya sa kanya, <<Patayin mo ako sa pamamagitan ng tabak mo, upang hindi nila masabi na isang babae lang ang pumatay sa akin. >> Kaya pinatay ng sundalong iyan si Abimelec sa pamamagitan ng tabak niya.
Nang makita ng mga sundalo si Abimelec na namatay na siya, umuwi na sila sa mga bahay nila.
Kaya pinarusahan ng Diyos si Abimelec dahil gumawa siya ng masama sa kanyang ama sa pamamagitan ng pagpatay ng 70 mga kapatid niya.
Pinarusahan din ng Diyos ang mga taga Shekem dahil sa lahat ng kasamaan nila. Kaya natupad sa kanila ang sumpa ni Jotam na anak ni Gideon.
Pagkamatay ni Abimelec, si Tola na anak ni Pua ang tumayo upang iligtas ang Israel. At si Pua ang anak ni Dodo at lahi ni Isacar. tumira siya sa Shamir na nasa mga bundok na pag-aari ng lahi ni Efraim.
Si Tola ang namuno sa mga Israelita sa loob ng 23 taon. Noong namatay siya, inilibing siya sa Shamir.
Pagkamatay ni Tola, si Jair na taga Gilead ang pumalit sa kanyang namuno sa mga Isrealita sa loob ng 22 taon.
May 30 anak si Jair at ang bawat isa sa kanila ay may sinasakyang asno. Ang 30 anak niya ang siyang namumuno sa 30 bayan na nasa Gilead na tinatawag ngayon na bayan ng Havot-jair.
Nang namatay si Jair inilibing siya sa Kamon.
Pagkatapos, muling gumawa ng masama ang mga Israelita sa paningin ng Panginoon. Pinuri nila ang diyosdiyusan na tinatawag na Baal at Astarot, at ang mga diyosdiyusan ng Aram, Sidon, Moab, Ammon, at mga diyos-diyosan ng mga Filisteo. itinakwil nila ang Panginoon at hindi na sila naglingkod sa kanya.
Kaya nagalit ang Panginoon sa mga Israelita. At pinabayaan niya sila sa mga Amonita at mga Filisteo.
At sa panahong iyon, pinarusahan at pinahirapan nila ang mga Israelita. Sa loob 18 na taon, pinahirapan nila ang lahat ng mga Israelita sa Gilead, sa silangan ng Ilog Jordan na sakop ng mga Amoreo.
Tumawid ang mga Amonita sa Ilog ng Jordan upang labanan ang lahi ni Juda, lahi ni Benjamin, at lahi ni Efraim. Dahil sa ginawa nila, labis na kahirapan ang naranasan ng Israel.
Kaya tumawag ang mga Israelita sa Panginoon. Sinabi nila, << Nagkasala kami saiyo dahil tinalikuran ka namin na Diyos namin at sinamba namin ang mga diyosdiyosan na si Baal.>>
Sinabi ng Panginoon sa mga Israelita, <<Noong pinahirapan kayo ng mga Egipcio, mga Amoreo, mga Ammonita, at mga Filisteo,
mga Sidonio, mga Amalekita, at mga Moanita, tumawag kayo sa akin. Kaya iniligtas ko rin kayo mula sa mga taong iyan.
Ngunit tinalikuran ninyo ako at sumamba kayo sa ibang dios. Kaya ngayon hindi ko na kayo ililigtas.
Tumawag kayo sa mga diyosdiyusan na iyan na pinili ninyong sambahin. Sila nalang ang magligtas sa inyo sa oras ng kahirapan ninyo.>>
Ngunit sinabi ng mga Israelita sa Panginoon, <<Nagkasala kami. Kaya gawin mo sa amin ang gusto mong gawin, pero iligtas mo kami ngayon.>>
Pagkatapos, itinapon ng mga Israelita ang mga diosdiosan nila at sumamba sa Panginoon. Kaya ng makita ng Panginoon na nahihirapan ang mga Israelita, nahabag siya sa kanila.
Sa panahong iyon, naghanda ang mga Ammonita upang labanan ang mga Israelita at nagkampo sila sa Gilead. Naghanda rin ang mga Israelita para labanan ang mga Ammonita at nagkampo sila sa Mizpa.
Sinabi ng mga namumuno ng mga Israelita sa Gilead,<<Kung sino ang mamumuno sa atin sa pakikipaglaban sa mga Ammonita siya ang gagawin nating mamumuno sa lahat ng taong naninirahan sa Gilead.>>
Si Jefta na taga Gilead ay isang malakas na sundalo. Ang ama niya ay si Gilead at ang nanay niya ay isang babaeng bayaran.
May mga anak si Gilead sa asawa niya at nang lumaki sila, pinalayas nila si Jefta. Sinabi nila sa kanya, <<Wala kang mamanain sa ama namin, dahil anak ka sa ibang babae.>>
Kaya lumayo si Jefta sa mga kapatid niya at tumira siya sa lugar ng Tob at sumama sa kanya ang isang grupo ng mga taong palakadlakad.
Pagkalipas ng ilang panahon, naglaban ang mga Amonita at mga Israelita.
Nang lumaban ang mga Ammon sa Israel, ang mga matatanda sa Gilead pinuntahan nila si Jefta doon sa Tob upang salubungin.
Sinabi ng mga namumuno kay Jefta, <<Halika ikaw ang mamumuno sa amin upang makalaban kami sa mga anak ni Ammon.>>
Ngunit sumagot si Jefta, << Hindi bat nagalit kayo sa akin at pinalayas ninyo ako sa bahay ng ama ko? Ngayong nasa kahirapan kayo, humingi kayo ng tulong sa akin?>>
Ngunit sinabi nila, <<Kaylangan ka namin. Sumama kana sa amin sa pakikipaglaban sa mga Amonita at ikaw ang mamuno sa amin sa Gilead.>>
Sumagot si Jefta, <<Kung sasama ako sa pakikipaglaban tutulungan ako ng Panginoon na manalo, talagang ako ba ang gagawin ninyong mamumuno?>>
Pagkatapos, sinabi ng mga namumuno ng Gilead kay Jefta, <<Oo, ang Panginoon ang magpapatunay sa atin na ikaw ang gagawin naming mamumuno.>>
Kaya sumama si Jefta sa mga namumuno ng Gilead. Pagkatapos, ginawa nila siyang pinuno at kumander ng mga taga Gilead. Sinabi ulit ni Jefta ang lahat ng mga pangako niya sa Mizpa sa harapan ng Panginoon.
Nag-utos si Jefta ng mga tagapagsalita upang tanungin ang mga hari ng mga Amonita, <<Ano ang ikinasusuklam mo sa akin na pinanlulusob mo ng lugar ko?>>
Sumagot ang hari ng mga Amonita sa mga tagapagsalita ni Jefta, <<Nang dumating ang mga Israelita galing sa Egipto, sinakop nila ang mga lupa na mula sa Arnon hanggang sa Jabok, papunta at hanggang sa Ilog Jordan. Kaya ngayon, ibalik niyo sa amin ito ng maayos.>>
Bumalik ang mga tagapagsalita kay Jefta at sinabi nila sa kanya ang sinabi ng hari ng mga Amonita. Kaya iniutos muli ni Jefta ang mga tagapagsalitang iyan sa hari ng mga Amonita.
Sinabi ng mga tagapagsalitang iyan sa hari. Ito ang ipinapasabi ni Jefta, <<Hindi kinuha ng Israel ang lugar ng mga Moabita o lugar ng mga Amonita.
Nang umalis ang mga Israelita sa Egipto, dumaan sila sa ilang patungo sa Dagat na Pula hanggang sa dumating sila sa Kadesh.
Sa panahong iyon, nag-utos ang mga Israelita ng mga tagapagsalita sa hari ng Edom upang hilingin sa kanila na pahintulutan silang dumaan sa lugar ng mga ito, ngunit hindi sila pinahintulutan ng hari ng Edom. Ganoon din ang ginawa ng hari ng Moab sa kanila. Kaya nagpiwan nalang sila sa Kadesh.
Ipinagpatuloy nila ang paglalakad nila sa ilang. Dumaan sila sa palibot ng Edom at Moab hanggang sa makarating sila sa silangan ng Moab sa kabila ng Arnon. Doon sila nagkampo, ngunit hindi sila tumawid ng Arnon dahil hangganan iyon ng Moab.
Pagkatapos, nag-utos ang mga Israelita ng mga tagapagsalita kay Sihon na hari ng mga Amoreo na naghari sa Hesbon. At sinabi nila sa kanya, <<Nakikiusap kami na pahintulutan sana ninyo kaming makadaan sa lugar ninyo upang makarating kami sa lugar ninyo.>>
Ngunit hindi pinahintulutan ni Sihon ang mga Israelita na dumaan sa lugar niya. Kundi, tinipon ni Sihon ang mga sundalo niya at nagkampo sila sa Jahaz at nilusob ang mga Israelita.
Ngunit ang Pnginoon na Diyos ng Israel, ipinasakop niya si Sihon sa mga Israelita at sa mga sundalo niya. Kaya nasakop ng mga Israelita ang lahat ng lugar na pag-aari ng mga Amoreo.
Kaya kinuha ng mga Israelita ang buong lugar ng mga Amoreo. Ang lugar na iyan ay nasa gitna ng ilog Arnon at ilog ng Jabok at nasa gitna ng ilang at ilog ng Jordan.
<<Ang Panginoon na Diyos ng Israel ang siyang nagpaalis sa mga Amoreo sa lugar na iyan at ibinigay niya sa mga Israelita. At ngayon gusto ninyong kunin ito?
Sakupin ninyo ang lugar na ibinigay sa inyo ng diyusdiyosan ninyo na si Kemosh. At sasakupin namin ang lugar na ibinigay sa amin ng Panginoon na Diyos namin.
Higit ka pa bang mabuti kaysa kay Balak na anak ni Zipor na siyang hari ng Moab? Hindi siya nakipag-away o lumaban sa amin.
Nanirahan ang mga Israelita sa Hesbon, sa Aroer, at sa mga bayan na malapit sa dalawang bayan na iyan sa loob ng 300 taon. At nanirahan din sila sa lahat ng bayan na nasa bandang ilog ng Arnon. Bakit noong una pa hindi ninyo binalikan?
Wala akong ginawang masama sa inyo, ngunit masama ang ginawa ninyo sa akin dahil gusto ninyong makipaglaban sa akin. Ang Panginoon nalang maghahatol sa ating mga Israelita at mga Amonita kung sino ang tama.>>
Ngunit hindi pinansin ng mga hari ng mga Amonita ang mensahe ni Jefta.
Pagkatapos, ang Ispirito ng Panginoon ay dumating kay Jefta. Dumaan siya sa Gilead at sa lugar ng Manases upang tipunin niya ang mga sundalo. Pagkatapos, bumalik siya sa Mizpa na sakop ng Gilead. At mula doon, nilusob niya ang mga Amonita.
Nangako si Jefta sa Panginoon. Sinabi niya, <<Kung tutulungan mo akong manalo sa mga Amonita,
ang unang lalabas sa pintuan ng bahay ko upang salubungin ako sa pagbabalik ko siya ang ihahandog ko sa iyo na sinunog.>>
Pagkatapos, nakipaglaban sina Jefta sa mga Amonita at tinulungan sila ng Panginoon upang manalo.
Natalo nila ang mga Amonita, at marami ang napatay nila. Nasakop nila ang 20 bayan mula sa Aroer patungo sa gilid ng Minit hanggang sa Abel Keramim.
Nang bumalik si Jefta sa bahay niya sa Mizpa, sinalubong siya ng anak niyang babae na sumasayaw habang nagtatamburin. Siya ang kaisa-isang anak ni Jefta.
Nang makita ni Jefta ang anak niya, pinunit niya ang mga damit niya dahil sa sobrang lungkot. Sinabi niya, <<Anak ko, pinalungkot mo ako. Ipinangako ko sa Panginoon ang unang lalabas sa pinto ng bahay ko siya ang ihahandog ko sa kanya, at hindi ko na maaaring ulitin ang sinabi ko.>>
Sumagot ang anak niya, <<Ama ko, nangako ka sa Panginoon. Kaya tuparin mo ang sinabi mo sa kanya, dahil tinulungan kan niya na manalo sa mga kaaway mong mga Amonita.>>
Sinabi ng anak na ama niya, <<Nakikiusap akong pahintulutan mo akong pumunta sa mga bundok sa loob ng dalawang buwan at iiyak ako doon kasama ang mga kaibigan ko, dahil mamamatay na ako ng hindi nakakapag-asawa.>>
Pinahintulutan siya ni Jefta na pumunta sa bundok sa loob ng dalawang buwan upang umiyak doon kasama ang mga kaibigan niya dahil mamamatay na siya ng hindi makakapag-asawa.
Pagkatapos ng dalawang buwan, bumalik ang anak ni Jefta sa kanya. At tinupad ni Jefta ang ipinangako niya sa Panginoon. At namatay ang anak niya ng hindi nayayakap ng isang lalake. Iyan ang pinagmulan ng nakaugalian ng mga Israelita na
bawat taon, pumupunta ang mga dalaga sa bundok ng Israel at umiiyak sila sa loob ng apat na araw bilang pag-alaala sa anak ni Jefta na taga Gilead.
Ipinatawag ang mga lahi ni Efraim upang labanan sina Jefta. Kaya tumawid sila sa Ilog Jordan upang pumunta sa Zafon. Pagkatapos sinabi nila kay Jefta, <<Bakit hindi mo kami ipinatawag upang tulungan ka namin labanan ang mga Amonita? Dahil sa ginawa mo, susunugin ka namin kasama ang bahay mo!>>
Ngunit sinabi ni Jefta sa kanila, <<Habang matindi ang pakikipaglaban ng mga sundalo ko sa Amonita, ipinatawag ko kayo. Ngunit hindi ninyo ako iniligtas sa kanila.
Nang malaman kong hindi ninyo kami ililigtas, nagdisisyon akong labanan ang mga Amonita kahit mamatay ako. Ngunit tinulungan ako ng Panginoon na talunin ang mga Amonit. Ngayon, bakit gusto ninyo akong labanan?>>
Sumagot ang mga taga Efraim, <<Kayong mga taga Gilead mga takas lang kayo sa lahi ni Efraim at Manases.>> Kaya tinipon ni Jefta ang mga lalake sa Gilaed at nakipaglaban sila sa mga taga Efraim at natalo nila ang mga ito.
Sinakop nila ang mga lugar sa Ilog ng Jordan na tinatawiran patungo sa Efraim upang walang taga Efraim na makatakas. Ang bawat tumatawid, tinatanong nila, <<Efraimita kaba?>> Kung sasagot sila na, <<Hindi,>>
sinabin mani sundalos, <<Sabihin mo ang Shibolet>.>> Dahil ang mga taga Efraim hindi nila masabi ng maayos iyan. Kaya kung may magsasalita, <<Sibolet>> huhuliin at papatayin nila siya. Merong 42,000 na taga Efraim ang pinatay sa panahong iyon.
Si Jefta na taga Gilead ang siyang namumuno sa mga Israelita sa loob ng 6 na taon. Nang mamatay siya, inilibing siya sa isang bayan sa Gilead.
Pagkamatay ni Jefta, si Ibzan na taga Bethlehem ang pumalit sa kanya bilang namumuno ng Israel.
Si Ibzan ay may 30 na anak na lalake at 30 na anak na babae. Ipinapaasawa niya ang mga anak niyang babae sa mga lahi na hindi kabilang sa mga lahi nila. At siya ang namuno sa mga Israelita sa loob ng 7 taon.
Namatay si Ibzan at inilibing siya ng pamilya niya sa Batlehem.
Pagkamatay ni Ibzan, pinalitan siya ni Elon na taga Zebulon. Si Elon ang namumuno sa mga Israelita sa loob 10 taon.
Pagkatapos, namatay si Elon at inilibing siya sa bayan ng Ayalon na sakop ng Zebulon.
Pagkamatay ni Elon, pinalitan siya ni Abdon na anak ni Hilel na taga bayan ng Piraton.
Mayroon siyang 40 anak na lalake at 30 na apong lalake, at ang bawat isa sa kanila merong asnong sinasakyan. Si Abdon ang namuno sa Israel ng 8 taon.
Pagkamatay ni Abdon na anak ni Hilel, inilibing siya sa Piraton, sa bundok ng Efraim na sakop ng mga Amalekita.
Ngayon, muling gumawa ng kasalanan ang mga Israelita sa Panginoon. Kaya ipinasakop sila ng Panginoon sa mga Filisteo sa loob ng 40 taon.
May isang lalake na ang pangalan ay Manoa na nakatira sa bayan ng Zora. Si Manoa lahi siya ni Dan. Ang asawa niya ay baog.
Isang araw, nagpakita ang anghel ng Panginoon sa asawa ni Manoa at sinabi niya, <<Hanggang ngayon wala ka pang anak. Pero hindi magtatagal, mabubuntis ka at manganganak ng isang anak na lalake.
Mula ngayon, huwag kanang iinom ng alak o anumang nakakalasing, o kakain ng pagkaing itinuturing na marumi.
At huwag mong gugupitan ang buhok ng sanggol, sapagkat ang sanggol na isisilang mo ay itatalaga sa Diyos bilang isang Nazareno mula sa pagkasilang sa kanya hanggang sa mamatay siya. Siya ang magsisimulang magliligtas sa Israel sa mani Filesteo.>>
Pagkatapos, pumunta ang asawa ni Manoa sa kanya at sinabi sa kanya <<Nagpakita sa akin ang isang kamanghamanghang lingkod ng Diyos na parang anghel. Hindi ko naitanong kung taga saan siya at hindi rin niya sinabi kung sino siya.
Ngunit sinabi niya sa akin na mabubuntis ako at manganganak ako ng anak na lalake. At sinabi niya sa akin na huwag akong iinom ng alak o anumang nakakalasing, at hindi ako kakain ng pagkain na itinuturing na marumi, dahil ang sanggol na isisilang ko ay itatalaga sa Diyos bilang isang Nazareo magmula sa pagkasilang sa kanya hanggang sa mamatay siya.>>
Kaya nanalangin si Manoa sa Panginoon. <<Panginoon, nagmamakaawa po ako sa inyo na pahintulutan mo ang lalakeng iyan na pumuntang muli sa amin upang turuan kami kung ano ang dapat naming gawin kung isinilang na siya.>>
Pinakinggan ng Dois ang panalangin ni Manoa. At nagpakitang muli ang anghel ng Dios sa asawa ni Manoa habang nakaupo siyang nag-iisa sa bukid.
Kaya tumakbong sumunod ang asawa ni Manoa sa kanya at sinabi, <<Manoa, halika! Nandito ang lalakeng nagpakita sa akin noong isang araw.>>
Tumayo si Manoa at sumunod sa asawa niya. Pagkakita niya sa lalake, tinanong niya siya, <<Ikaw ba ang lalake na nakipag-usap sa asawa ko?>> Sumagot siya, <<Oo.>>
Nagtanong si Manoa sa lalakeng iyan, <<Kung matutupad ang sinabi mo ano ang dapat niyang sundin sa pamumuhay niya at sa gagawin niya?>>
Sinabi ng anghel ng Panginoon kay Manoa, <<Kailangan sundin ng asawa mo ang lahat ng sinabi ko sa kanya.
Hindi siya kakain ng anumang mula sa ubas. Hindi rin siya dapat uminom ng alak o anumang klasing nakakalasing o kakain nang anumang pagkain na itinuturing na marumi. Kailangan niyang sundin ang lahat nang iniutos ko sa kanya.>>
Sinabi ni Manoa sa anghel ng Panginoon, <<Huwag ka munang umalis dahil magkakatay kami ng biserong kambing para sa iyo.>>
Sumagot ang anghel ng Panginoon, <<Kahit hindi ako aalis, hindi ko kakainin ang pagkaing inihanda mo. Mabuti pang maghanda ka nang handog na sinusunog para sa Panginoon.>>(Hindi alam ni Manoa na anghel pala iyon ng Panginoon.)
Tinanong ni Manoa ang anghel ng Panginoon, <<Ano ang pangalan mo upang maparangalan ka namin kung matutupad ang sinabi mo?>>
Ngunit sinabi ng anghel ng Panginoon, <<Bakit gusto mong malaman ang pangalan ko? Sobrang kamangha mangha ito para maunawaan ninyo.>>
Pagkatapos, kumuha si Manoa ng isang biserong kambing at handog na butil at inihandog niya ito sa Panginoon sa mundo. Habang tumitingin si Manoa at ang asawa niya, gumawa ang Panginoon ng kamanghamangha.
Nakita nila ang anghel ng Panginoon na tumataas sa langit kasama ang nagliliyab na apoy mula sa altar. Dahil sa nakita nila, lumuhod sila sa lupa.
Mula noon hindi na nagpakita kay Manoa ang anghel. Doon palang naunawaan ni Manoa na anghel ng Panginoon iyon.
At sinabi ni Manoa sa asawa niya, <<Tiyak na mamatay tayo dahil nakita natin ang Dios.>>
Ngunit sinabi ng asawa ni Manoa sa kanya, <<Kung gusto ng Panginoon na patayin tayo, hindi na sana niya tinanggap ang mga handog na sinunog at ang handog na butil. At hindi rin niya sana ipinakita sa atin ang kamanghamangha o sinabi ang tungkol sa sanggol.>>
Hindi nagtagal nanganak ang asawa ni Manoa at tinawag niyang Samson. Lumaki siya at pinagpala siya ng Panginoon.
Ang Ispirito ng Panginoon ay nanguna sa puso ni Samsom habang nasa kampo siya ni Dan, sa gitna ng Zora at Estaol.
Isang araw, pumunta si Samson sa bayan ng Timna at nakita niya ang isang babaeng Filisteo.
Nang umuwi siya, nagkwento siya sa mga magulang niya. Sinabi niya, <<May nakita akong isang babaeng Filisteo sa Timna. Kunin ninyo ang babaeng Filisteo dahil gusto ko siyang maging asawa.>>
Ngunit sinabi ng mga magulang ni Samson sa kanya, <<Bakit gusto mong mag-asawa ng babaeng Filisteo na hindi nakakakilala sa Diyos? Wala kabang mapili sa mga kamag-anak natin o sa kababayan natin?>> Pero sumagot si Samson sa ama niya, <<Kunin ninyo siya dahil siya ang gusto kong maging asawa.>>
Hindi pala alam ng mga magulang ni Samson na kalooban ng Panginoon na maging asawa niya ang babaeng Filisteo. Dahil sa panahong iyon, naghahanap ang Panginoon ng dahilan na lalabanan niya ang sasakop sa Israel.
Pumunta si Samson sa Timna at ang mga magulang niya. Nang makarating si Samson sa mga pinagtataniman ng ubas, bigla nalang siyang sinalubong ng isang biserong leon na umuungul sa kanya.
Kaagad pinalakas ng Ispirito ng Panginoon si Samson at pinatay niya ang leon sa pamamagitan ng kamay niya katulad ng pagbali niya ng biserong kambing. Ngunit hindi niya sinabi sa mga magulang niya ito.
Pagkatapos, pinuntahan ni Samson ang babae at nakipagkwentuhan siya sa kanya. Talagang nagustuhan niya ang babae.
Pagkalipas ng ilang araw, bumalik si Samson sa Timna upang pakasalan ang babae. At dumaan siya sa kinaroroonan ng leon na pinatay niya upang tignan ang bangkay ng leon. At nakita niya ang maraming pulot pukyutan sa bangkay ng leon.
Kaya kinuha ni Samson ang pulot pukyutan sa kamay niya at kinain niya ito habang naglalakad siya. Pumunta siya sa mga magulang niya at binigyan niya sila ng pulot pukyutan, at kinain nila ito. Ngunit hindi niya sinabi sa kanila na kinuha niya ito sa bangkay ng leon.
Pagkatapos, pumunta ang ama ni Samson sa bahay ng magiging manugang niya. At naghanda doon si Samson ng pagdiriwang ayon sa nakaugalian nila na dapat gawin ng isang lalake.
Nang makita ng mga tao si Samson, nagdala sila ng 30 lalakeng kasama upang maging kasama niya.
Sinabi ni Samson sa 30 na lalake, <<May bugtong ako sa inyo. Kung masasagot ninyo ito bago matapos ang pitong araw ng pagdiriwang, bibigyan ko kayo ng 30 balabal at 30 na damit.
Ngunit kung hindi ninyo masagot ang tanong na ito, kayo ang magbibigay sa akin ng mga iyan.>> Sumagot sila, <<Sige, sabihin mo sa amin ang bugtong mo.>>
Kaya sinabi ni Samson, Mula sa kumakain, lumabas ang pagkain, At mula sa malakas, lumabas ang matamis.>> Lumipas ang tatlong araw ngunit hindi pa nila masagot ito.
Sa ikaapat na araw, sinabi ng mga lalakeng iyan sa asawa ni Samson, <<Hikayatin mo sa asawa mo na sabihin niya kung ano ang ibig sabihin ng bugtong. Kung hindi, susunugin ka namin at ang pamilya ng ama mo. Inimbita ba ninyo kami sa pagdiriwang na ito upang kunin ang mga ariarian namin?>>
Kaya pumunta ang asawa ni Samson sa kanya na umiiyak ng malakas. Sinabi niya, <<Napopoot kalang sa akin! Nagbigay ka nang bugtong sa mga kapatid ko ngunit hindi mo sinabi sa akin ang sagot.>> Sumagot si Samson, <<Hindi ko nga sinabi sa mga magulang ko, saiyo pa ba?>>
Magmula noon, ipinagpatuloy ng babae ang pag-iyak niya sa pitong araw. Kaya sa ikapitong araw sinabi nalang ni Samson sa kanya ang sagot dahil pinilit niya siya na sabihin ang sagot. At ang sinabi ni Samson sa kanya ay sinabi rin niya sa mga kapatid niya.
Kaya bago matapos ang ikapitong araw, sinagot nila ang bugtong, <<Wala ng mas tatamis pa sa pulot, At wala ng mas lalakas pa sa leon.>> Sumagot si Samson, Kung hindi ninyo pinilit ang asawa ko, hindi sana ninyo nalaman ang sagot.>>
Kaagad pinalakas ng Ispirito ng Panginoon si Samson. Pumunta siya sa Ashkelon at pinatay niya doon ang 30 na lalake at kinuha niya ang ari-arian at ang mga damit nito. Pagkatapos, ibinigay niya ang mga damit sa mga taong nakasagot ng bugtong niya. Kaya umuwi siya sa bahay ng kanyang ama na galit na galit dahil sa nangyari.
At ang asawa niya ay ibinigay sa isang abay sa kasal nila.
Nang umaani ang mga tao ng mga trigo, pinasyalan ni Samson ang asawa niya at may dalang biserong kambing. Sinabi ni Samson sa biyanan niyang lalake,"Papasok ako sa kuwarto ng aswa ko."Pero hindi siya pinayagan ng biyanan niyang lalake.
Sinabi ng biyanan niya, "Akalako ba napopoot ka sa kanya, kaya ibinigay ko na siya sa kaibigan mo. Kung gusto mo, nandiyan ang kapatid niya na mas maganda pa sa kanya. Siya nalang ang pakasalan mo."
Ngunit sinabi ni Samson sa biyanan niya, "Sa ginawa ninyong ito, huwag ninyo akong sisisihin kung may gagawin ako sa inyong mga Felisteo."
Kaya umalis si Samson sa bahay na iyan at nanghuli siya ng 300 na asong gubat. At itinali niya ang mga buntot nito ng tigdadalawa at linagyan niya ng ilaw.
Sinindihan niya ang mga ilaw at pinakawalan niya ang mga asong gubat sa mga trigo ng mga Felisteo. Kaya nasunog ang lahat ng trigo, hindi lang yong nakatali kundi yong aanihin pa. Nasunog din ang mga ubas at ang mga pinagtataniman ng ulibo.
Nagtanong ang mga Felisteo, "Sino ang nagsunog ng mga trigo natin at mga ubasan natin?" Sinabi ng mga Felisteo, "Si Samson ang nagsunog ng mga bukid ninyo dahil ipinakasal ng biyanan niya na taga Timna ang asawa niya sa isang kaibigan niya. Pagkatapos, pinatay ng mga Felisteo ang asawa ni Samson at ang ama ng asawa niya sa pamamagitan ng pagsunog sa kanila.
Sinabi ni Samson sa mga Filisteo, "Dahil sa ginawa ninyong iyan, hindi ako titigil hanggat hindi ko kayo magantihan!>>
Buong lakas nilusob at pinatay ni Samson ang maraming Felisteo. At nanatili siya sa kweba. Ang kwebang na iyan ay nasa bangin ng Etam.
Nagkampo ang mga Filisteo sa Juda at nilusob nila ang bayan ng Lehi.
Tinanong ng mga lahi ni Juda ang mga Felisteo, "Bakit ninyo kami nilulusob?" Sumagot ang mga Felisteo, "Pumunta kami dito para hulihin si Samson upang gantihan namin siya sa ginawa niya sa amin.>>
Pumunta ang 3,000 lalake na lahi ni Juda sa kweba kung saan nagtatago si Samson at sinabi sa kanya, <<Hindi mo ba alam na sakop tayo ng mga Filisteo? Ngayon pati kami nasama sa ginawa mo.>> Sumagot si Samson, <<Ginantihan ko lang sila dahil sa ginawa nila sa akin.>>
Sinabi ng mga lalakeng iyan kay Samson, <<Pumunta kami dito upang huliin ka at ibigay sa mga Filisteo.>> Sumagot si Samson, <<Payag ako, mangako kayo sa akin na hindi ninyo ako lulusubin.>>
Sinabi ng mga lalakeng iyan, <<Tiyak na hindi ka namin papatayin, itatali ka lang namin at ibibigay sa mga Filisteo.>> Kaya itinali nila siya sa dalawang bagong lubid at inakay nila siya palabas ng kweba.
Pagdating nila sa Lehi, sinalubong sila ng mga Filisteo na sumisigaw ng bilang tagumpay. Pinalakas ng kapangyarihan ng Ispirito ng Panginoon si Samson, at pinutol-putol niya ang lubid na parang nasusunog na sinulid.
Pagkatapos, nakakita siya ng panga ng asno na kamamatay pa lang. Kaya kinuha niya ito at ginamit niyan pampatay sa 1,000 Filisteo.
Sinabi ni Samson, Sa pamamagitan ng panga ng asno, pinatay ko ang 1,000 katao. Sa pamamagitan ng panga ng asno, itinumpok ko sila.>>
Pagkatapos magsalita ni Samson, itinapon niya ang panga ng asno. Ang lugar na iyon ay tinatawag na <Ramat-lehi.>
Sobrang pagkauhaw ni Samson. Kaya tumawag siya sa Panginoon. Sinabi niya, << Maglilingkod ako sayo. Pinatagumpay ninyo ako. Ngunit mamamatay ba ako ngayon dahil nauuhaw ako, ngunit ngayon parang mamamatay na ako sa uhaw at mahuhuli na ako ng mga Filisteo na hindi kumikilala sayo.>>
Pagkatapos, pinalabas ng Diyos ang tubig sa butas ng lupa sa Lehi. Uminom si Samson at bumalik ang lakas niya. Kaya ang bukal na ito ay tinatawag na En Hakore, hanggang ngayon nasa Lehi pa.
Si Samson ang namuno sa aming mga Israelita sa loob 20 taon. Panahong iyon, sakop pa rin ng mga Filisteo ang kanilang lupain.
Isang araw, pumunta si Samson sa Gaza. Nakilala niya doon ang isang babaeng bayaran, at nakisiping siya sa babaeng iyon.
Nalaman ng mga taga Gaza na nandoon si Samson. Kaya pinalibutan nila ang bayan at binantayan nila ang pintuan ng bayan ng buong gabi. Hindi sila lumusob ng gabing iyon. Sinabi nila,<<Maghintay tayo hanggang mag-umag saka natin siya papatayin.>>j
Ngunit ng hating gabi na, gumising si Samson at iniwan niya ang babaeng bayaran. Pumunta siya sa pinto ng bayan at binunot niya pati ang bakal. Kaya nasira ito. Pagkatapos, pinasan niya ito at dinala ito sa tuktok ng bundok na nakaharap sa Hebron.
Isang araw, nagustuhan ni Samson ang isang babae na naninirahan sa Lambak ng Sorek. Ang pangalan niya ay Delaila.
Pinuntahan ng limang namumunong Filisteo si Delaila at sinabi, <<Pilitin mo siyang sabihin niya sayo kung saan nanggagaling ang lakas niya at kung paano siya matatalo upang magapos namin siya mahuli. Kung magagawa mo ito, ang bawat isa sa amin ay magbibigay sayo ng 1,100 na pilak.>>
Kaya sinabi ni Delaila kay Samson, <<Sabihin mo sa amin kung ano ang pinanggagalingan ng lakas mu. at Kung paano ka maigagapos at matalo.?>>
Sumagot si Samson, <<Kung igagapos ako ng pitong bagong leting na pana, magiging katulad nalang ng lakas ng ibang tao ang lakas ko.
Pagkatapos, sinabi ni Delaila sa mga namumuno ang tungkol sa lahat ng sinabi ni Samson. Kaya binigyan nila si Delaila ng pitong sariwang yantok at iginapos niya si Samson.
May nagtagong ilang mga mani Filisteo sa kabila ng kwarto. Ngayon, sinabi ni Delaila, <<Samson, may mga Filisteong dumating!>> Pero pinatid nia ang lubid na parang dsumaan sa apoy. Kaya hindi pa nila nalaman kung saan nangaling ang lakas niya.
Sinabi ni Delaila kay Samson, <<Niloloko mo lang ako, nagsisinungaling ka sa akin. Sabihin mo sa akin kung paano ka maigagapos.>>
Sinabi ni Samson, <<Kung maitatali ako ng bagong lubid na hindi pa nagagamit, manghihina ako at magiging katulad nalang ng ibang tao ang lakas ko.>>
Kaya kumuha si Delaila ng mga bagong lubid na hindi pa ginamit at iginapos niya si Samson. May ilang mga Filisteo na nakatago sa kabila ng kwarto. Ngayon, sinabi ni Delaila, <<Samson, may mga Filisteong dumating!>> Ngunit pinutol ni Samson ang tali sa braso niya na parang sinulid.
Kaya sinabing muli ni Delaila kay Samson, <<Hanggang ngayon, niloloko mo pa rin ako at pinagsisinungalingan. Sabihin mo na sa akin kung paano ka maigagapos.>> Sinabi ni Samson, <<Kung itatali mo ang buhok ko ng tatlong tali sa pagawaan ng tela at ipulupot sa isang tulos, manghihina ako at ang lakas ko ay magiging katulad ng lakas ng ibang tao.>>
Nang makatulog si Samson, itinali ni Delaila ng pitong terintas ang buhok ni Samson sa pagawaan ng tela, at sinabi, <<Samson, may mga Filisteong dumating!>> Gumising si Samson at mabilis niyang naalis ang buhok niya sa pagawaan ng tela.
Kaya sinabi ni Delaila kay Samson, <<Sabi mo mahal mo ako, ngunit wala kang tiwala sa akin. Tatlong beses mo na akong niloloko. Talagang hindi mo sinabi sa akin kung saan galing ang lakas mo.>>
Araw-araw niyang tinatanong si Samson hanggang sa nainis ito.
Kaya sinabi ni Samson kay Delaila ang totoo. Sinabi ni Samson, <<Kahit minsan hindi pa nagupit ang buhok ko. Dahil mula ng isilang ako itinalaga na ako sa Diyos bilang Nazareo. Kaya kung magugupitan ang buhok ko manghihina ako, at magiging katulad nalang ng ibang tao ang lakas ko.>>
Nang maramdaman ni Delaila na toto ang sinasabi sa kanya ni Samson. Iniutos niya na sabihin sa mga namumuno ng Filisteo na,<< Bumalik kayo muli sapagkat sinabi na niyasaakinang lahat niyang lihim.>> Kaya bumalik ang mga namumuno na dala ang perang pambayad kay Delaila.
Pinatulog ni Delaila si Samson sa hita niya, at ng makatulog na ito, tumawag siya ng isang tao upang gupitan ang pitong terintas na buhok ni Samson. Kaya nanghina si Samson, at niloko siya ni Delaila.
Sinabi ni Delaila kay Samson, <<May mga Filisteong dumating!>> Pagkagising ni Samson sinabi niya,<<Makakalaya pa ako katulad noong una.>> Ngunit hindi niya alam na iniwanan na siya ng Panginoon.
Pagkatapos, hinuli siya ng mga Filisteo at dinukot ang mata niya at dinala nila siya sa Gaza at ikinadena nila siya ng tanso. Pinatrabaho nila siya loob ng bilangguan bilang nanggigiling ng trigo.
Ngunit, lumabong muli ang buhok ni Samson.
Nagtipon ang mga namumuno ng mga Filisteo upang magdiwang. Binigyan nila ng mahalagang regalo ang diyusdiyosan nila na tinatawag na Dagon. Sinabi nila, <<Ibinigay sa atin ng diyusdiyosan natin ang kaaway natin na si Samson.>>
Nang makita ng mga taong iyan si Samson, sinamba nila ang diosdiyosan nila. Sinabi nila, <<Sinira ng lalakeng ito ang bansa natin. Pinatay niya ang maraming tao natin. Ngunit tinulungan tayo ng diosdiosan natin na mahuli ang kaaway natin.>>
Natuwa ang mga tao na pumunta at sinabi nila, <<Dalhin niyo dito si Samson upang pagkatuwahan natin siya.>> Kaya inilabas ng mga alipin si Samson mula sa bilangguan. Pagkatapos, pinagtawanan ng mga tao si Samson at ibinigay siya ng mga alipin sa gitna ng mga haligi sa templo.
Sinabi ni Samson sa alipin, <<Ihawak mo ang kamay ko sa mga haligiupang sumandal ako.>>
Nagsisiksikan ang mga tao sa templo. Nandoon ang lahat ng namumunong Filisteo. Ang mga lalake at babae na nasa bubungan ay 3,000. Masaya silang tumitingin kay Samson.
Pagkatapos, nanalangin si Samson sa Panginoon. Sinabi niya, <<Panginoon na Dios, alalahanin mo ako. Kung maaari ibalik mo ang lakas ko kahit minsan lang upang makaganti ako sa mga Filisteo sa pagdukot nila ng mata ko.>>
Pagkatapos, humawak si Samson sa dalawang haligi na nasa gitna ng templo na nagpapatibay ng bubungan. Ang kanang kamay niya ay nasa isang haligi at ang kaliwang kamay niya ay nasa kabilang haligi.
Pagkatapos, sinabi ni Samson, <<Hayaan mo akong mamatay kasama ng mga Filisteo!>> At itinulak niya ang dalawang haligi ng buong lakas at nagiba ang templo at nadaganan ang mga namumuno at ang lahat ng taong nandoon. Mas marami ang taong napatay ni Samson sa panahong iyan kaysa noong buhay pa siya.
Pagkatapos, pumunta ang mga kapatid ni Samson at pamilya niya sa templong iyan upang kunin ang katawan niya. Inilibing siya ng pamilya niya sa libingan ng ama niya na si Manoa doon sa gitna nang Zora at Estaol. Namuno si Samson sa mga Israelita sa loob ng 20 taon.
May isang lalake na ang pangalan ay Micas na naninirahan sa bundok ng Efraim.
Isang araw, sinabi ni Micas sa nanay niya, <<Sinabi mo saakin na isusumpa mo ang taong nagnakaw ng 1, 100 pilak mo. Ako ang kumuha ng pilak mo, heto siya.>> At isinoli niya ang isang libo at isan daang pirasong pilak sa kanyang ina, sinabi niya, <<Anak ko, pagpalain ka nawa ng Panginoon. Ihahandog ko ang pilak na ito sa Panginoon upang hindi mangyari sa iyo ang sumpang iyon. Gagamitin ko ito upang pangtapal sa rebultong ipinagawa ko.
<range>
Pagkatapos, kumuha ang kanyang ina ng 200 pilak at ibinigay sa platero. Ginagamit ito ng gumagawa ito upang pangtapal sa rebulto. Nang matapos na, inilagay ang ribulto sa bahay ni Micas.
May sariling simbahan si Micas at nagpagawa siya ng mahalagang damit at ribulto. At ginawa niyang pari niya ang isa sa mga anak niyang lalake.
Sa panahong iyon, walang hari sa Israel. Kaya ang bawat isa malaya nilang ginagawa kung ano ang gusto nilang gawin.
May isang binatang Levita ang naniniraha sa Bethlehem na sakop ng Juda.
Isang araw, umalis siya upang maghanap ng ibang lugar na matitirhan. Sa pag-alis niya, nakarating siya sa bahay ni Micas sa bundok ng Efraim.
Tinanong ni Micas ang lalakeng iyan, <<Taga saan ka?>> Sumagot ang lalakeng iyan, <<Taga Bethlehem ako, na sakop ng Juda at isa akong Levita. Naghahanap ako ng matitirhan.>>
Sinabi ni Micas sa kanya, <<Dito ka na lang tumira kasama ko. Gagawin kitang tagapayo ko at pari. At bawat taon, bibigyan kita ng sampung pilak. Bibigyan kita rin ng damit at pagkain.>> Pumayag ang Levita sa sinabi ni Micas at itinuring siyang isa sa mga anak niya.
<range>
Ginawa siyang pari ni Micas at pinatira niya doon sa bahay niya.
Sinabi ni Micas, <<Ngayon, sigurado akong pagpapalain ako ng Panginoon dahil may pari na akong Levita.>>
Sa panahong iyon, walang hari ang mga Israelita. At sa panahong iyon, ang lahi ni Dan ay naghahanap sila ng lugar na matitirhan nila at magiging sa kanila. Ang lahi ni Dan hindi pa nila natatanggap ang lupa na mamanahin nila.
Kaya ang mga lahi ni Dan nag-utos sila ng limang lalake na nagmula sa kanilang lahi upang maghanap ng matitirhan nila. Ang limang matatapng na lalake ay nanggaling sa mga bayan ng Zora at Estaol. >>Nang umalis na sila upang maghanap ng lugar, nakarating sila sa bahay ni Micas sa kabundokan ng Efraim, at natulog sila doon.
Habang nandoon sila, nalaman nila na hindi taga doon ang binatang Levita dahil sa pagsasalita nito. Kaya tinanong nila ito, << Sino ang nagdala sayo dito? At ano ang ginagawa mo dito?>>
Sinabi ng paring iyan sa mga lalake ang tungkol sa ginawa ni Micas para sa kanya. Sinabi niya, <<Binabayaran ako ni Micas bilang pari niya.>>
Sumagot ang mga lalake, <<Kung ganoon, itanong mo sa Diyos kung magiging maayos ang paglalakbay namin.>>
Sinabi ng paring iyan sa mga lalake, <<Huwag kayong mag-alala dahil sasamahan kayo ng Panginoon sa paglalakbay ninyo.>>
Kaya iniwan ng limang lalakeng iyan ang pari. at nakarating sila sa bayan ng Lais. Nakita nila na maganda ang pamumuhay ng mga tao doon katulad ng Sidoneo. Tahimik ang lugar, at maayos ang kalagayan ng mga tao doon. Ang lugar na iyan malayo sa mga Sidoneo, at wala silang kakamping bansa.
Nang bumalik ang limang lalakeng iyan sa mga kapatid niya sa Zora at Estaol, tinanong sila ng mga kapatid nila, <<Ano ang nakita ninyo?>>
Sumagot ang mga lalakeng iyan, <<Tayo na, nakakita na kami ng magandang lugar para sa atin. Wala ba kayong gagawin? Bilisan ninyo at lusubin natin ang lugar na iyon at magiging saatin.
Ibinigay na sa atin ng Diyos iyon. Maluwang ang lugar na iyon at nandoon na ang lahat ng kailangan natin. Hindi nila inisip na may masamang mangyayari.>>
Kaya nagmulasa bayan ng Zora ang 600 lalake sa lahi ni Dan na may sandata .Nanggaling sila sa bayan ng Zora at Estaol.
Nagkampo sila sa bandang kanluran ng Kiryat-jearim na nasa prubinsiya ng Juda. (Iyan ang dahilan kaya hanggang ngayon, ang lugar na iyan ay tinawag ng Kampo ni Dan.)
Mula doon, umalis ang mga lalakeng iyan patungo sa mga bundok ng Efraim at nakarating sila sa bahay ni Micas.
Pagkatapos, ang limang lalake na naghanap ng bayan ng Lais, sinabi nila sa mga katulad ng lahi ni Dan, <<Alam ba ninyo na isa sa mga bahay dito ay may mahalagang damit para sa pari, may diosdiosan na nababalutan ng pilak at iba pang diosdiosan. Ano ang dapat nating gawin?>>
Kaya pumunta ang lahat ng lalakeng iyan sa bahay ni Micas kung saan naninirahan ang pari at sinabi nilang.<<kamusta kana>>
Tumayo sa pinto ng bayang iyan ang 600 na lalake na nakahandang lumaban.
At habang nakatayo ang pari at 600 na lalake malapit sa pasbul, pumasok sa bahay ni Micas ang limang espiya. At kinuha nila ang ribultong pilak, mga mahalagang damit para sa mga pari, iba pang ribulto.
Nang kinuha ng limang haring iyan ang rebultong pilak, mga diosdiosan, at ang mahalagang damit para sa pari mula sa bahay ni Micas, tinanong niya sila, <<Ano ang ginagawa ninyo?>>
Sumagot ang mga lalakeng iyan, <<Tumahimik ka! Sumama ka sa amin dahil gagawin ka naming pari at tagapayo namin. Ayaw mo bang maging pari ng isang lahi ng Israel kaysa isang pamilya lang?>>
Nang marinig ng pari ang sinabi ng mga lalakeng iyan, natuwa siya. Kaya kinuha niya ang mahalagang damit para sa pari, ang diosdiosan na nababalutan ng pilak at ang iba pang mga diosdiosan, at sumama sa kanila.
Habang naglalakbay sila, nauna sa kanila ang mga anak, mga hayop at mga gamit nila.
Nang malayo na sila sa bahay ni Micas, nalaman na ni Micas ang nangyari. Kaya tinipon niya ang mga kapitbahay niya at hinabol nila ang kalahi ni Dan.
Sinigawan nila sila at lumingon ang mga ito at nagtanong kay Micas, <<Ano ang nangyari at hinahabol ninyo kami?>>
Sumagot si Micas, <<Nagtatanong pa kayo? Kinuha ninyo ang mga diyos na ipinagawa ko at ang pari ko. Wala ng natira sa akin.>>
Sinabi nila kay Micas, <<Mabuting manahimik ka na lang, dahil baka magalit ang ibang kasama namin at patayin ka nila at ang pamilya mo.>>
Kaya ipinagpatuloy ng mga lahi ni Dan ang paglalakbay nila. Alam ni Micas na hindi niya sila kayang talunin. Kaya umuwi nalang siya.
Kaya dinala ng lahi ni Dan ang mga diosdiosan na ginawa ni Micas at pari niya at pumunta sila sa Lais. Hindi inisip ng mga taong naninirahan sa Lais na baka lusubin sila ng ibang tao. Ngunit pinatay ng lahi ni Dan ang mga taong iyan sa pamamagitan ng mga tabak nila at tinupok nila ang bayang iyan.
Walang tumulong sa mga taga Lais dahil malayo sila sa Sidon at wala silang kakamping bansa. Ang lugar na iyan ay nasa lambak ng Bet Rehob. Itinayong muli ng mga lahi ni Dan ang bayang iyan at nanirahan sila doon.
Tinawag ng mga tao ang bayang iyan ng Dan dahil si Dan ang ninuno nila na anak ni Israel. Ngunit bago pumunta ang mga taong iyan, matagal ng tinawag ng mga tao ang bayang iyan ng <Lais>.
Ipinatayo nila doon ang diosdiosan ni Micas at sinamba nila. At si Jonatan na anak ni Gersom at apo ni Moises na maging pari nila. Kaya sina Jonatan at ang mga anak niya ang mga pari ng lahi ni Dan hanggang sa alipinin ang Israel ng kanilang kaaway.
At habang nasa Shilo ang bahay ng Dios, ang diosdiosan ni Micas ay patuloy na sinasamba sa Dan.
Sa panahong iyon, wala pang hari ang mga Israelita. May isang Levita na naninirahan sa malayong bundok ng Efraim. Ang Levitang iyan kumuha siya ng babaeng alipin na taga Bethlehem sa probinsiya ng Juda.
Ngunit ang babaeng iyan ay nagalit sa Levita at umuwi siya sa mga magulang niya na nasa Bethlehem. Pagkalipas ng apat na buwan,
nagdisisyon ang Levita na puntahan ang asawa niya at sabihin sa kanya na magsama silang muli. Kaya umalis siya kasama ang isang alipin niya at dalawang asno. Pagdating nila doon, pinapasok siya ng babae sa bahay ng kanyang ama. Nang makita siya ng ama ng babae, masaya niyang tinanggap.
Pinilit siya ng biyenan niyang lalake na manatili siya doon. Kaya nanatili siya doon sa loob ng tatlong araw. Doon na siya kumakain, umiinom at natutulog.
Sa ikaapat na araw, maaga silang gumising para umuwi. ngunit sinabi ng ama ng babae sa manugang niya, <<Kumain muna kayo bago kayo umalis.>>
Kaya umupo ang dalawang lalakeng iyan, magkasama silang kumain at uminom. Pagkatapos, sinabi ng ama ng babaeng iyan sa Levita, <<Dumito muna kayo ngayong gabi dahil magsasaya tayo.>>
Ayaw sana niya ngunit pinilit siya ng biyanan niya. Kaya nanatili nalang siya.
Kinaumagahan, nakahanda na silang umalis, ngunit sinabi na naman ng biyanan niya, <<Kumain muna kayo at mamayang hapon nalang kayo umalis.>> Kaya kumain muna sila.>>
Nang paalis na ang Levita at ang asawa niya at ang alipin niya, sinabi nang biyanan niya, <<Hapon na at lulubog na ang araw. Mabuti pang magpalipas nakayong muli ng gabi dito. Magsasaya muna kayo dito at maaga nalang kayong umuwi bukas.>>
Ngunit hindi pumayag ang Levita na manatili pa ng isang gabi. Kaya umalis ang Levita, asawa niya, at dalawang asno na may dala-dala patungo sa Jebus na siyang Jerusalem ngayon.
Lumulubog na ang araw, ng malapit na sila sa Jebus na tinatawag na Jerusalem ngayon, sinabi ng aliping iyan sa Levita, <<Mabuti pang magpalipas tayo ng gabi dito sa bayan ng mga Jebuseo.>>
Ngunit sumagot ang Levita, <<Hindi mabuting matulog tayo dito sa lugar na hindi sakop ng mga Israelita. Pumunta tayo sa Gibea.
Tayo na, pagpilitan nating makarating sa Gibea o sa Rama, at doon tayo magpapalipas ng gabi.>>
Kaya ipinagpatuloy nila ang paglalakbay. Madilim na nang makarating sila sa Gibea na sakop ng Benjamin.
Pumasok sila sa bayan upang doon magpalipas ng gabi. Umupo sila sa plasa, dahil walang nag-alok sa kanila ng matutulugan.
Nang madilim na, may matandang lalake na pauwi galing sa bukid niya. Ang taong iyan, dati siyang naninirahan sa bundok ng Efraim, ngunit ngayon, naninirahan na siya sa Gibea na sakop ng lugar ng lahi ni Benjamin.
Nang makita ng matandang lalake ang mgapumupunta sa plasa, nilapitan niya ang mga ito at tinanong, <<Taga saan kayo? At saan kayo pupunta?>>
Sumagot ang Levita, <<Nanggaling kami sa Betlehem sa probinsya ng Juda at pauwi na kami sa bahay namin sa malayong bundok ng Efraim, Walang nagyaya sa amin na tumukoy sa bahay niya.
Ako at ang asawa ko ay may pagkain at inumin at ganoon din ang alipin ko. May dayami kami at pagkain para sa mga asno namin. Kaya wala na kaming kailang.>>
Sinabi ng matandang lalake, <<Huwag kayong magpalipas ng gabi dito sa plasa. Doon nalang kayo sa bahay ko. Ako ang magbibigay ng anumang kailangan ninyo.
Kaya sumama sila sa matandang lalake. Pagdating nila sa bahay niya, pinakain ng matandang lalake ang asno nila. At pagkatapos nilang maghugas ng paa, kumain at uminom sila.
Habang kumakain ang tatlong taong iyan, pinalibutan ang bahay na iyan ng masasamang tao, at kinabog ang pinto. Sinigawan nila ang matandang lalake na may ari ng bahay, <<Palabasin mo ang bisita mong lalake upang makipagtalik sa amin.>>
Ngunit sumagot ang matandang lalake, <<Huwag, mga kapatid ko, huwag siyang gawan ng masama at kahiyahiya.
Kung gusto ninyo, ang anak ko nalang na dalaga at ang babaeng alipin ang ibibigay ko sa inyo. Gawin ninyo kung ano ang gusto ninyong gawin sa kanila. Huwag sana ninyong gawin sa bisita ko ang nakakahiya.>>
Ngunit hindi pinakinggan ng mga lalakeng iyan ang matandang lalake. Kaya pinalabas ng Levita ang babaeng alipin niya sa kanila. Sapilitang pinagsamantalahan ng mga lalakeng iyan ang babae ng buong gabi. At ng madaling araw na, pinaalis nila ang babaeng alipin.
Nang mag-uumaga na, bumalik ang babaeng iyan sa bahay kung saan nanatili ang asawa niya. Natumba siya sa pintuan at doon na siya nasikatan ng araw.
Sa umagang iyon, gumising ang asawa niya. Binuksan niya ang pinto para umalis na, at nakita niya ang babaeng alipin na nakahiga at ang kamay nito nakaunat pa sa pinto.
Sinabi ng Levita, <<Tumayo kana dahil uuwi na tayo.>> Ngunit walang sagot dahil patay na pala ang babae. Kaya isinakay niya sa asno ang bangkay at umuwi na siya.
Pagpasok niya sa kanilang bahay, kumuha siya ng isang tabak at pinutol putol niya ng 12 ang bangkay ng asawa niya at ipinadala sa 12 lahi ng Israel.
Sinabi ng lahat ng taong nakakita niyan, <<Wala pang nangyaring katulad nito mula noong umalis ang mga Israelita sa Egipto. Isipin natin kung ano ang mabuti nating gawin?>>
Kaya ang lahat ng Israelita nanggaling sa Dan hanggang sa Beersheba at nanggaling sa Gilead na nagtipun sa Mizpa sa haparan ng Panginoon.
Nandoon din sa pinagtitipunan ng mga tao ng Diyos ang namumuno ng bawat lahi ng Israel. Mayroon ring apat na raang libong sundalo na may mga tabak.
(Sa panahong iyon, narinig ng mga taong lahi ni Benjamin na nagkatipon ang mga Israelita sa Mizpa.) Ngayon, sinabi ng mga Israelita, <<Sabihin mo sa amin ang tungkol sa masamang nangyari.>>
Kaya sumagot ang Levita na asawa ng babaeng pinatay, <<Dumaan kami ng asawa ko sa Gibea sa sakop ni Benjamin upang doon kami magpalipas ng gabi.
Kinagabihan, pinalibutan ng ilang mga lalake sa Gibea ang bahay kung saan kami naninirahan. Papatayin nila sana ako, ngunit ang asawa ko nalang ang sapilitan nilang sinipingan hanggang sa mamatay ito.
Kaya dinala ko pauwi ang bangkay ng babaeng alipin ko at pinutol-putol ko ito at ipinadala sa 12 na lahi ng Israel, dahil sobrang sama at nakakahiya ang ginawa ng mga taong ito sa Israel.
Ngayon tayong lahat na mga Israelita, ano ang gagawin natin?>>
Pagkatapos, tumayo ang lahat ng lalake at sinabi nila, <<Hindi babalik ang sinuman sa atin sa tolda, o uuwi sa bahay niya.
Ganito ang gawin natin sa mga tao sa Gibea. Magpalabunutan tayo kung sino saatin ang lulusob sa kanila.
Piliin natin ang 10 lalake sa bawat 100 na lalake sa lahat ng lahi ng Israel. At piliin natin ang 100 lalake mula sa bawat 1,000 na lalake sa lahat ng lahi ng Israel. At piliin natin 1,000 na lalake mula sa 10,000 na lalake sa lahat ng lahi ng Israel. Magdadala ang mga lalakeng iyan ng pagkain para sa mga sundalo. Pagdating nila sa Gibea kung saan naninirahan ang lahi ni Benjamin, gagantihan nila ang mga taong iyan dahil sa ginawa nilang sobrang masama sa Israel.>>
Kaya nagkaisa ang lahat ng lalakeng Israel na lusubin nila ang Gibea.
Nag-utos ang mga Israelita ng mga tagapagsalita sa lahat ng taong lahi ni Benjamin. Nagtanong ang mga tagapagsalitang iyan, <<Bakit ginawa ninyo ang sobrang masamang ito?>>
Ibigay ninyo sa amin ang mga lalakeng masama na naninirahan sa Gibea upang patayin namin sila upang maalis ang kasamaan dito sa Israel. Ngunit hindi pinakinggan ng mga taong layi ni Benjamin ang kapwa nila Israelita.
Kundi, lumabas sila sa mga bayan nila at nagtipon sa Gibea upang makipaglaban sa kapwa nila Israelita.
Iniutos ng mga taong lahi ni Benjamin 26,000 na sundalo na may tabak upang labanan ang mga Israelita. Naghanda rin ang 700 na piling sundalo ng Gibea upang labanan ang mga Israelita.
Nilabanan ng 700 na mga sundalo ang piling sundalo na pawang kalawete ang ginagamit at kaya nilang patamaan ng tirador ang buhok.
Nagtipon ang mga Israelita upang labanan ang mga lahi ni Benjamin. May 400,000 na sundalo na may mga tabak.
Pumunta ang mga Israelitang iyan sa Bethel at tinanong nila ang Dios, <<Ano ang lahi na dapat maunang lumusob sa mga lahi ni Benjamin?>> Sumagot ang Panginoon, <<Ang dapat maunang lumusob ay ang lahi ni Juda.>>
Kinabukasan, nagkampo ang mga Israelita malapit sa Gibea.
Pumunta ang mga sundalo ng Israel sa Gibea upang ang lahi ni Benjamin.
Lumabas ang mga sundalo ni Benjamin mula sa Gibea at pinatay nila ang 22,000 na Israelita.
Ngunit pinalakas ng mga Israelita ang bawat isa. At nang sumunod na araw, naghanda silang muli sa dating lugar noong unang araw silang lumusob.
Dahil umahon ang mga Israelita, at umiyak sa arapan ng Panginoon. At tinanong nila ang Panginoon, <<Lalabanan pa ba namin ang mga lahi ni Benjamin na mga kapatid natin?>> Sumagot ang Panginoon, <<Oo. Pumunta kayo. At labanan ninyo sila.>>
Kaya sa ikalawang araw, nilusob nila ang mga lahi ni Benjamin.
Pero ng lumabas muli ang mga sundalo na lahi ni Benjamin mula sa Gibea upang labanan ang mga Israelita, napatay nila ang 18,000 na mga Israelita. May mga tabak ang lahat ng Israelitang iyan.
Kaya muling umahon ang lahat ng Israelita sa Bethel at umupo silang umiyak sa harapan ng Panginoon. Nag-ayuno sila hanggang gabi at sinunog nila ang handog para sa Panginoon at ang handog para sa mabuting relasyon sa Panginoon.
Sa panahong iyon, ang Kahon ng Kasunduwan ay nasa Bethel. Ang naglilingkod doon ay si Finehas na anak ni Eleazar at apo ni Aaron. Tinanong ng mga Israelita ang Panginoon, <<Dapat bang labanan naming muli ang mga lahi ni Benjamin na mga kapatid namin? O dapat bang huminto nakami na labanan sila?>> Sumagot ang Panginoon, <<Pumunta kayong makipaglaban, dahil bukas ipapatalo ko sila sa inyo.>>
<range>
Pagkatapos, nagtago ang mga Israelita sa buong palibot ng Gibea upang manambang.
Sa ikatlong araw ng paglusob sa lahi ni Benjamin, pumunta silang muli sa lugar na iyon katulad ng dati nilang ginagawa.
Lumabas ang mga sundalo ni Benjamin mula sa bayan na iyan upang labanan ang mga sundalo ng Israelita. At tumakbo ang mga sundalo ng Israelita mula sa bayan na iyan. Kaya hinabol ng mga sundalo ni Benjamin ang mga sundalo ng Israelita at nagsimulang pumatay sa kanila katulad ng dati nilang ginagawa. Pinatay nila ang 30 sundalo ng Israelita sa mga bukid at sa mga daan patungo sa Bethel at sa Gibea.
Sinabi ng mga sundalo ni Benjamin, <<Talunin nating muli ang mga Israelita katulad ng pagtalo natin sa kanila sa ibang mga araw.>> Ngunit sinabi ng mga Israelita sa kanilang sarili, <<Tumakbo tayo mula sa bayan. Pagkatapos, susunod ang mga sundalo ni Benjamin sa atin hanggang sa mga daan.>>
Pagkatapos, pumunta ang mga Israelita sa lugar na tinatawag na Baal-tamar. At naghanda sila doon. At nagsimulang lumusob ang mga Israelita mula sa kanluran ng Gibea.
Lumusob ang 10,000 binatang sundalong Israel laban sa Gibea at matindi ang pakikipaglaban. Pero hindi alam ng mga tao na lahi ni Benjamin na malapit na ang katapusan nila.
Sa araw na iyon, ipinatalo ng Panginoon ang lahi ni Benjamin sa mga Israelita. At sa araw na iyon, pinatay ng mga Israelita ang 25,000 at 100 na sundalo na lahi ni Benjamin na may tabak.
Kaya nakita ng mga lahi ni Benjamin na tinatalo na sila ng mga Israelita. Sa umagang iyon, tumakas ang maraming sundalo ng Israel mula sa Gibea. Sapagkat alam nilang may nagtatagong ibang mga Israelita malapit sa Gibea.
Tumakbo patungo sa bayang iyan ang mga sundalo ng Israel na nagtatago malapit sa Gibea. At pumunta sila sa lahat ng bahay na nasa bayang iyan. At pinatay nila sa pamamagitan ng mga tabak ang lahat ng taong nasa bayang iyan.
Bago sila lumusob, nag-usap muna sila na kung makikita ng mga tumatakas na Israelita ang makapal na usok sa Gibea,
babalik silang makipaglaban. Ang mga taga Benjamin ay nakapatay ng 30 na Israelita. Kaya akala nila natalo na naman nila ang mga Israelita.
Ngunit nang tumataas na ang makapal na usok sa Gibea, lumingon ang mga taga Benjamin at nakita nila ang makapal na usok mula sa bayan.
Kaya bumalik ang mga Israelita at nilusob nila ang mga taga Benjamin. Natakot ang mga taga Benjamin dahil alam nilang malapit na ang katapusan nila.
Kaya tumakas ang mga lahi ni Benjamin sa mga Israelita patungo sa ilang. Pero nadatnan sila ng labanan dahil lumabas ang mga Israelita sa bayan at pinapatay nila ang lahi ni Benjamin na nasa gitna ng ilang.
Pinalibutan ng mga Israelitang iyan ang lahi ni Benjamin at sinundan sila hanggang sa lugar na nasa silangan ng Gibea.
Pinatay ng mga Israelitang iyan ang 18,000 matatapang na sundalo na lahi ni Benjamin.
Lumiko at tumakas rin ang ibang lahi ni Benjamin patungo sa ilang sa lugar na tinatawag na Bato ng Rimon. Ngunit pinatay ng mga Israelita ang 5,000 mga lalakeng iyan sa mga daan. Sinundan pa nila ang mga lahi ni Benjamin hanggang sa lugar na tinatawag na Gidom at pinatay nila ang 2,000 lahi ni Benjamin doon.
Sa araw na iyon, pinatay ng mga Israelita ang 25,000 lahi ni Benjamin. Matatapang ang lahat ng lalakeng iyan na may tabak.
Ngunit bumalik at tumakas ang 600 na lahi ni Benjamin sa Bato ng Rimon na nasa ilang at nanatili sila roon sa loob ng apat na buwan.
Pagkatapos, bumalik ang mga lalakeng Israel sa lugar ng mga lahi ni Benjamin at pinatay nila ang lahat ng tao at hayop. At sinunog nila ang bawat bayan na nadaanan nila.
Doon sa Mizpa, nangako ang mga lalakeng Israelita na hindi na nila pahihintulutang mag-asawa ang mga anak nilang babae sa mga lalake na lahi ni Benjamin.>>
Pagkatapos nilabanan ng mga Israelita ang mga lalake na lahi ni Benjamin, pumunta silang muli sa Bethel. at umupo sila doon hanggang gabi sa harapan ng Panginoon at umiyak sila ng malakas.
Sinabi ng mga Israelita, <<Panginoon na Dois ng Israel, bakit nangyari sa amin ito? Ngayon wala na ang isang lahi ng Israel.>>
Kinaumagahan, gumawa sila ng altar at naghandog sila doon ng mga handog na sinunog para sa mabuting relasyon sa Panginuun.
Pagkatapos, nagtanong ang mga Israelita, <<May lahi ba ng Israel ang hindi pumunta noong nagtipon tayo sa Mizpa sa harapan ng Panginoon?>> Sa panahong iyon, isinumpa nila sa harapan ng Panginoon na sinuman ang hindi pumunta doon, papatayin siya.
Ngunit nalungkot ang mga Israelita para sa kamag-anak nila na lahi ni Benjamin. Sinabi nila, <<Ngayon, nabawasan ng isang lahi ang Israel.
Ipangako natin sa Panginoon na hindi natin pahihintulutan ang mga anak nating babae na maging asawa ng mga lalake na lahi ni Benjamin. Kaya saan tayo makakakita ng magiging asawa ng mga lahi ni Benjamin?>>
Nang magtanong sila kung anong lahi ng Israel ang hindi sumama sa pagtitipon nila sa harapan ng Panginoon sa Mizpa, nalaman nila na hindi pumunta ang mga taga Jabes-gilead.
Dahil nang bilangin ng mga Israelita ang mga tao, nalaman nilang wala kahit isa sa mga taga Jabes-gilead na nandoon.
Kaya iniutos ng mga Israelita ang 12,000 matatapang na sundalo ng Jabes-gilead. Sinabi nila sa mga sundalong iyan na patayin sa pamamagitan ng mga tabak ang lahat ng taong naninirahan sa Jabes-gilead, bata at matanda, lalake at babae, maliban sa mga dalaga.
<range>
At nakita nila doon ang 400 na dalaga na hindi pa niyakap ng lalake at dinala nila iyan sa kampo nila sa Shilo na sakop ng Canaan.
Pagkatapos, nagpadala ang mga Israelita ng mga tagapagsalita sa mga lalake na lahi ni Benjamin na nasa Bato ng Rimon. Sinabi ng mga tagapagsalita sa kanila na nakahanda nang makipagkasundo sa kanila ang mga kapwa nila Israelita.
Kaya umuwi ang mga lalake na lahi ni Benjamin sa mga bahay nila. At ibinigay ng mga Israelita sa mga lalakeng iyan ang mga dalagang taga Jabes-gilead. Ngunit hindi pa sapat sa kanila ang mga dalaga.
Nalungkot ang mga Israelita para sa mga tao ni Benjamin dahil binawasan ng Panginoon ng isang lahi ang Israel.
Sinabi ng mga namumuno ng mga Israelita, <<Pinatay natin ang mga babae na lahi ni Benjamin. Kaya paano natin bibigyan ng magiging asawa ang mga natirang lalake na lahi ni Benjamin?
Kailangan may magmana sa lahi ni Benjamin upang hindi mawala aang lahi nila.
Ngunit hindi maaaring ang mga anak nating babae ang maging asawa ng mga lalakeng sapagkat ipinangako natin na sinuman ang gumawa ng ganyan, isusumpa siya.>>
Pagkatapos, naalala nilang bawat taon, nagdiriwang sila para sa Panginoon sa Shilo na nasa hilaga ng Bethel sa timog ng Lebanon, at sa silangan na daan mula sa Bethel patungo sa Shekem.
Sinabi nila sa mga lahi ni Benjamin, <<Magtago kayo sa bukid ng ubasan,
at bantayan ninyo ang mga dalagang taga Shilo. Kung dadaan sila doon upang sumayaw sa pagdiriwang, lumabas kayo at kumuha kayo ng magiging asawa ninyo at dalhin sa lugar ninyo.
Kung magreklamu ang mga ama o mga kapatid nilang lalake, ito ang sasabihin ko sa kanila, <<Nakikiusap kami na pabayaan ninyo sila dahil hindi sapat sa kanila ang mga dalaga na kinuha natin noong lumusob tayo sa Jabes Gilead. Wala kayong pananagutan dahil hindi kayo pumayag na maging asawa ng lahi ni Benjamin ang mga anak ninyong babae.> >>
Kaya pumunta ang mga lalake na lahi ni Benjamin sa Shilo at kumuha ng mga dalagang sumasayaw at dinala pauwi upang maging asawa. Pagdating nila sa lugar nila, itinayo nilang muli ang bayan nila at doon sila nanirahan.
Umalis ang mga Israelita sa lugar na iyan at bumalik sila sa lahi nila at sa pamilya nila.
Sa panahong iyon, walang hari ang mga Israelita. Kaya ginawa ng bawat tao kung ano ang mabuti sa paningin nila.
Noong namahala ang mga hukom sa Israel, dumating ang matinding gutom doon. Kaya umalis ang isang lalake kasama ang asawa niya at dalawang anak niyang lalake mula sa sa bayan ng Bethlehem sa probinsiya ng Juda upang manirahanan sila sa ibang bansang Moab.
Ang pangalan ng lalake, Elimelec at ang pangalan ng asawa niya, Naomi. Ang pangalan ng dalawang niyang lalake ay si Mahlon at si Killion. Si Elimelec at si Naomi, mga lahi sila ng Efrata na naninirahan sa bayan ng Bethlehem. Ngunit umalis sila sa Bethlehem sa Juda at pumunta sa Moab dahil sa matinding gutom.
Ngayon, namatay si Elimelec. Kaya naiwan si Naomi kasama ang dalawang anak niyang lalake.
Nag-asawa ang mga anak niya ng mga babae na taga Moab. Napangasawa ng isang anak niya ang babae na nagngangalang Orpah. At napangasawa nang isang pang anak niya ang babaeng nagngangalang Ruth. Nananatili pa ang pamilya na iyon sa Moab sa loob ng sampong taon.
Pagkatapos, namatay si Mahlon at si Killion. Kaya wala nang anak si Naomi at wala ng asawa.
Habang naninirahan si Naomi sa Moab, narinig niya pinagpala ng Panginoon ang mga tao niya na Israelita, dahil binibigyan niya sila ng magandang ani. Kaya naghanda siya upang bumalik sa Betlehem, doon sa Juda. Naghanda rin ang mga manugang niya upang sumama sa kanya.
Pagkatapos, umalis sila Naomi at ang dalawang manugang niya sa bahay nila sa Moab at nagsimula silang pumunta sa Juda.
Ngunit habang naglalakbay sila, sinabi ni Naomi sa dalawang manugang niya, <<Mga anak ko, bumalik kayo sa mga bahay ng mga nanay ninyo. Sana maging mabuti ang Panginoon sa inyo kung paano kayo naging mabuti sa mga asawa ninyo at sa akin.
Loobin nawa ng Panginoon na makapag-asawa kayong muli upang magkaroon kayo ng magandang kalagayan sa bago ninyong pamilya.>> Ngayon, hinagkan ni Naomi ang mga manugang bilang pagpapaalam sa kanila. Nag-iyakan sila ng malakas
at sinabi nila kay Naomi, <<Sasama kami sa inyo pabalik sa mga kalahi mo.>>
Ngunit sinabi ni Naomi, <<Mga anak, bumalik kayo sa mga bahay ninyo. Bakit ba makisama kayo sa akin? Manganganak pa ba akong mga anak na lalaki na magiging asawa ninyo?
Mga anak, bumalik na kayo sa mga bahay ng mga magulang ninyo. Hindi ko na kayang mag-asawa, dahil matanda na ako. Hindi ako umaasang makapang-asawa pa ako. Kahit mag-asawa ako ngayong gabi at kahit manganak ako ng mga batang lalaki,
mahihintay ba ninyo silang lumaki at hindi kayo mag-aasawa ng ibang lalake? Hindi maaari yan! Mga anak, mas malungkot ako kaysa sa inyo dahil pinarusahaan ako ng Panginoon!>>
Pagkatapos, umiyak muli ng malakas sina Naomi at ang mga manugang niya. At hinagkan ni Orpah si Naomi bilang pagpapaalam sa kanya. Ngunit si Ruth niyakap niya ng mahigpit ang kanyang biyanan na si Naomi dahil ayaw niyang mahiwalay sa kanya.
Sinabi ni Naomi kay Rut, <<Tignan mo, babalik na si Orpah sa mga kalahi niya at sa mga diyos niya. Sumama kana sa kanya.>>
Ngunit sinabi ni Ruth kay Naomi, "Huwag mong ipilit sa akin na iwan kita. Pahintulutan mo akong sumama sa iyo. Pupunta ako sa lugar na puntahan mo. At mananatili ako sa mga lugar kung saan ka manirahan. At ibilang ko ang sarili ko sa lahi mo. At ang Diyos mo, maging Diyos ko rin.
Mamamatay ako sa lugar kung saan ka mamatay. At ililibing akong mga tao sa lugar na yan. Magpangako ako sa Panginoon na mananatili ako kasama mo hanggang mamatay ako. Kung hindi ko tuparin ang pangakong ito, dapat akong parusahaan ng Panginoon ng mabigat."
Nang narinig ni Naomi ang sinabi ni Ruth, nalaman niya na talagang gustong sumama ni Ruth sa kanya. Kaya hindi na nagsalita si Naomi.
Pagkatapos, ipinagpatuloy nila Naomi at Ruth ang paglalakbay nila patungo sa Bethlehem. Nang makarating na sila sa Bethlehem, nagtaka ang mga taong naninirahan doon at nagtanungan ang mga babae, <<Si Naomi ba iyon?>>
Sinabi ni Naomi sa mga babaeng iyan, "Huwag ninyo akong tawaging <Naomi>. Tawagin ninyo akong <Mara> dahil sobrang lungkot ang ginawa sa akin ng Diyos na Makapangyarihan.
Nang umalis ako sa Bethlehem, marami akong magandang bagay. Ngunit inalis ng Panginoon ang mga bagay na iyan. Kaya huwag ninyo akong tawaging <Naomi> dahil pinarusahan ako ng Panginoon ang Diyos na Makapangyarihan at binigyan ng labis na kahirapan.>>
Kaya ganyan ang pagbabalik ni Naomi sa Bethlehem mula sa Moab, kasama ang manugang niya na si Ruth na Moabita. At nakarating sila sa panahon ng pag-aani ng mga tao ng sebada.
Ngayon, may isang mayaman at iginagalang na tao sa Bethlehem na nagngangalang Boaz na kamag-anak ni Elimelec na dating asawa ni Naomi.
Isang araw, nakiusap si Ruth kay Naomi. Sinabi niya, <<Hayaan mo akong pumunta sa mga bukid. Mamumulot ako ng uhay ng sebada na nahuhulog ng mga taong nag-aani ng sebada. Magtatrabaho ako sa hulian ng mga taong mabuti sa akin.>> Sinabi ni Naomi kay Ruth, <<Anak ko, pumunta ka.>>
Kaya umalis si Ruth at pumunta siya sa Bukid. Nagsimula siyang mamulot sa likod ng mga taong mag-aani ng sebada at pinupulot niya ang mga uhay ng sebada na hindi nila tinipon. Ngunit ang hindi niya alam na ang pinagpupulutan niya ng sebada ay bukid pala ni Boaz na kamag-anak ni Elimelec.
Ngayon, dumating si Boaz mula sa Bethlehem. Sinabi niya sa mga taong namumulot ng sebada, <<Samahan nawa kayo ng Panginoon!>> At sinabi nila kay Boaz, <<Pagpalain ka rin nawa ng Panginoon!>>
Pagkatapos, tinanong ni Boaz ang namamahala ng mga nag-aani ng sebada, "Kaninong pamilya ang babaeng iyan?"
Sumagot ang pinuno, <<Ang babaeng iyon, Moabita siya. Pumunta siya dito mula sa Moab kasama ni Naomi.
Sinabi ng babaeng iyon sa akin, <Hayaan mong mamumulot ako ng mga uhay sa likod ng mga nag-aani ng sebada. At hayaan mong maghipon akong sebada sa lugar na kung saan nakabigkis ang mga sebada na ginapas ng nag-aani.> Maagang pumunta sa bukid ang babaeng iyan at namumulot hanggang ngayon. Nagpahinga lang siya ng kaunti sa silungan.>>
Pagkatapos, sinabi ni Boaz kay Ruth, <<Anak, pakinggan mo ako. Huwag kang pumunta sa ibang bukid upang mamulot ng sebada. Huwag kang umalis sa bukid na ito. Dito ka nalang kasama ng mga babaeng nagtatrabaho para sa akin.
Tignan mo ang bukid kung saan nag-aani ang mga taong nagtatrabaho para sa akin, at sumunod ka sa mga babae. Sinabi ko sa mga lalake na huwag kanilang ipuhin. Kung mauhaw ka, uminom ka sa mga lalagyan na pinuno nila ng tubig.>>
Kaya, nagpatirapa si Ruth kay Boaz bilang paggalang sa kanya at sinabi, <<Bakit ka mabait sa akin? Dayuan lang ako?>>
Sumagot si Boaz kay Ruth, <<May nagsabi sa akin tungkol sa lahat ng kabutihan na ginawa mo para sa biyanan mong babae mula ng namatay ang asawa mo. Iniwanan mo raw ang mga magulang mo at ang lugar na kung saan ka ipinanganak. At pumunta ka sa lugar na ito upang manirahan kasama ang mga taong hindi mo kilala.
Pagpalain ka nawa ng Panginoon dahil sa mabubuting ginawa mo. At matanggap mo nawa ang mabuting gantimpala na mula sa Panginoon na Diyos ng Israel. Nagpakupkop ka sa kanya, katulad ng pagpapakupkop ng mga sisiw sa pakpak ng inahin nila.>>
Pagkatapos, sinabi ni Ruth kay Boaz, <<Kuya, ipagpatuloy mo sana ang paggawa mo ng mabuti sa akin. Kahit hindi ako kasama sa mga alipin mo, pinatatag mo aking kalooban. at nagsabi ka ng magaganda sa akin.>>
Ngayon, nang kumakain sila Boaz at ang mga nagtatrabaho niya, sinabi niya kay Ruth, <<Pumunta ka dito at kumain ng tinapay. Maaari mong isawsaw ang tinapay sa alak na ito." Kayat umupo si Ruth sa tabi ng nagtatrabaho. Binigyan ni Boaz si Ruth ng kaunting butil na sinangag. Kinain ang butil na iyan hangga sa nabusog siya. At meron pa siyang natirang mga butil.
Nang tumayo si Ruth upang muling mamulot ng sebada, iniutos ni Boaz ang mga lalake na trabahador niya, "Hayaan ninyong mamulot ng sebada si Ruth kahit malapit sa mga nakabigkis na uhay. Huwag ninyo siyang bawalan.
At kumuha kayo ng mga ilang uhay para kay Ruth mula sa mga sebadang nakabigkis na inani na ninyo. Ihulog ninyo ang mga uhay na iyan sa lupa upang pulutin ni Ruth. Huwag ninyo siyang pagalitan sa pagtitipon niya ng sebada.>>
Kaya namulot si Ruth ng sebada sa bukid na iyon hanggang gabi. Pagkatapos giniik niya ang naipon niyang uhay at nakakalahating sako siya ng sebada.
Pagkatapos, dinala ni Ruth ang sebada sa bayan. At nakita ng biyenan niya na si Naomi ang sebadang naipon niya. Ipinakita rin ni Ruth kay Naomi ang pagkain na natira niya at ibinigay niya sa kanya.
Tinanong ni Naomi si Ruth, <<Saan ka pumulot ng sebada ngayon? Kaninong bukid? Pagpalain nawa ng Panginoon ang taong tumulong sa iyo!>> Kaya, sinabi ni Ruth kay Naomi ang tungkol sa lalaki na nagmamayari ng bukid na kung saan siya namulot ng sebada. Sinabi niya, <<Boaz ang pangalan ng lalaki na pumayag sa aking mamulot sa bukid niya.>>
Sinabi ni Naomi kay Ruth, <<Pagpalain nawa ng Panginoon si Boaz! Mabuti siya sa mga taong buhay pa at sa mga namatay na.>> Sinabi rin ni Naomi kay Ruth, <<Si Boaz, malapit siyang kamag-anak ng asawa kong namatay, kaya isa siya sa mga kamag-anak natin na may karapatang tumubos sa atin sa kalagayan nating mahirap.>>
Pagkatapos, sinabi ni Ruth, <<Sinabi rin ni Boaz sa akin na dapat akong manatili kasama ng mga trabahador niya hanggang sa matapos anihin ang lahat ng sebada niya.>>
Pagkatapos, sinabi ni Naomi kay Ruth, <<Anak ko, mabuti kung kasama ka pa ng mga babaeng nagtatrabaho para kay Boaz. Dahil kung magtatrabaho ka sa bukid ng ibang tao, baka hipuin ka nila.>>
Kaya nag-ipon si Ruth ng mga uhay na naihulog ng mga nag-aani hanggang matapos ang pag-aani ng sebada at trigo. At namuhay siya kasama ang biyenang niyang babae na si Naomi.
Isang araw, sinabi ni Naomi kay Ruth, <<Anak ko, dapat akong maghanap ng lalakeng mapapangasawa mo na mag-aalaga ng mabuti sayo.
Kaninang nagtatrabaho ka kasama ang mga babae na nagtatrabaho para kay Boaz. Si Boaz ang kamag-anak natin, magtatahip siya ng sebada ngayon gabi.
Kaya, maligo ka at pahiran mo ng pabango ang katawan mo. Pagkatapos, isuot ang pinakamagandang damit mo at pumunta ka sa giikan niya. Ngunit huwag mong hayaan na makita ka ni Boaz. Maghintay ka hanggang sa matapos siyang kumain at uminom.
Kung matutulog na si Boaz, tignan mong mabuti upang makita mo kung saan siya mahihiga. Kapag tulog na siya, iangat mo ang kumot na nasa paa niya at mahiga ka malapit sa paanan niya. At sasabihin niya sayo kung ano ang gagawin mo."
Sinabi ni Ruth kay Naomi, "Gagawin ko ang lahat ng mga sinabi mo."
Kaya pumunta si Ruth sa giikan ni Boaz kung saan nagtatahip ang mga tao. At ginawa niya ang lahat ng sinabi ng biyanan niyang babae sa kanya.
Nang matapos kumain at uminom si Boaz, masaya siya at nahiga siya malapit sa pinagtitipunan ng sebada. Hindi nagtagal, tahimik na pumunta si Ruth kay Boaz. Iniangat niya ang kumot sa paa ni Boaz at humiga siya sa tabi ng paa niya.
Nang hating gabi na, nagulat si Boaz dahil nalingun niya na may babae ng nakahiga paa niya.
Tinanong ni Boaz ang babaeng iyan, <<Sino ka?>> Sumagot si Ruth, <<Ako si Ruth. Tungkulin mong alagaan mo ako ngayon dahil wala na ang asawa ko at ikaw ang malapit na kamag-anak niya. Kaya takpan mo ako ng laylayan ng damit mo para ipakita na pakakasalan mo ako. Sa ganyan paraan, matutubos mo ang pamilya namin sa mahirap na kalagayan.>>
Sinabi ni Boaz, "Anak ko, pagpalain ka sana ng Panginoon. Noong una mabuti ka sa biyenan mung babae, ngunit ngayon lalo ka pang mabuti sa kanya at sa pamilya niya. Hindi mo sinubukan na mag-asawa ng kabataang lalaki, mayaman man o mahirap.
Kaya, huwag kang matakot. Gagawin ko para sayo ang lahat ng hiningi mo sa akin, dahil alam ng lahat ng taong naninirahan sa bayan ko na mabuti kang babae.
Ngunit kahit ako ang malapit ninyong kamag-anak na may tungkulin na tumulong sa pamilya ninyo, may malapit pa kayong kamag-anak kaysa sa akin.
Manatili ka dito ngayong gabi. Bukas ng maaga, kakausapin ko ang lalakeng iyan. Kung gusto niyang gawin ang tungkulin niya sayo, mabuti. Ngunit kung ayaw niya, ako ang gagawa ng tungkulin ko sayo. Nangangako ako sa buhay na Panginoon na tutulungan kita. Kaya dito ka lang matulog hanggang umaga.>>
Kaya nahiga si Ruth sa paanan ni Boaz hanggang maaga. Pero madilim pa gumising na si Ruth, upang hindi siya makilala, dahil sinabi ni Boaz, <<Hindi dapat malaman ng mga tao na may babaeng pumunta dito sa akin.>>
Sinabi din ni Boaz kay Ruth, <<Dalhin mo sa akin ang balabal mo at ilatag mo.>> Pagkatapos, nilagyan ni Boaz ang balabal ni Ruth ng anim na kilo ng sebada at ipinapasan sa kanya. At bumalik si Boaz sa bayan.
Pagkatapos, pumunta si Ruth sa biyanan niyang babae. Tinanong ni Naomi si Ruth, "Anak ko, kumusta na ang pinuntahan mo?" At sinabi ni Ruth kay Naomi ang tungkol sa lahat ng ginawa ni Boaz para sa kanya.
At sinabi pa ni Ruth, "Ibinigay sa akin ni Boaz ang anim na kilong sebada at sinabi, "Huwag kang bumalik sa biyanan mo ng wala kang dala.> >>
Pagkatapos, sinabi ni Naomi, <<Anak ko, maghintay ka hanggang sa malaman mo kung ano ang mangyayari. Siguradong/Tiyak na hindi titigil si Boaz hanggang hindi niya maiayos ang hinihiling mo sa kanya.>>
Pumunta si Boaz sa pinagtitipunan ng mga tao, malapit sa pintuan ng bayan at umupo doon. Pagkatapos, yong mas malapit na kamag-anak na sinabi ni Boaz kay Ruth, dumaan siya doon. Kaya sinabi ni Boaz sa lalakeng iyan. <<Kapatid, halika dito at umupo.>> Lumapit ang lalake at umupo.
Pagkatapos, hiniling ni Boaz sa sampong matandang lalaki na pinuno ng bayan na pumunta sa lugar na iyan. Sinabi niya sa kanila, "Maupo kayo dito.>> Nang nakaupo na ang mga pinuno,
sinabi ni Boaz sa kamag-anak niya, <<Bumalik si Naomi mula sa Moab. Wala na ang asawa niya na si Elimelec, na kamag-anak natin. At ngayon, gusto ni Naomi na ibenta ang lupa ni Elimelec.
Naisip kong dapat kong sabihin sayo ang tungkol sa mga bagay na ito. Kaya kung gusto mong tubusin ang lupang iyan para sa pamilia ni Elimelec, bilhin mo ngayon sa harapan ng itong mga pinuno ng bayan at sa harapan ng ibang mga taong nakaupo dito. Ngunit kung ayaw mong tubusin, sabihin mo sa akin. Bilang malapit na kamag-anak, may karapatan ka upang tubusin ang lupang iyan. Ako, may karapatan din pero pangalawa lang ako.>> Sumagot ang lalake, <<Sige, tutubusin ko.>>
Pagkatapos, sinabi ni Boaz, <<Sa araw na bibilhin mo ang lupang iyan kay Naomi, dapat mo ring pakasalan si Ruth na taga Moab. Si Ruth, asawa siya ng anak na lalaki ni Elimelec. Ngunit patay na yong lalaki. Kaya pakasalan mo si Ruth upang magkaroon kayo ng anak para sa una niyang asawa na namatay. Sa ganitong paraan, mananatili ang lahi ng lalakeng namatay at hindi mawawala ang lupa sa pamilya nila.
Sinabi ng mas malapit na kamag-anak, <<Kung ganoon, hindi ko na tutubusin ang lupang iyan. Sapagkat, kung pakakasalan ko si Ruth at manganganak siya ng mga anak na lalake, ang mga anak na iyan sila ang magmamana ng lupang binili ko at hindi ang mga sariling anak ko. Kaya tubusin mo ang lupang iyan para sa sarili mo. Hindi ko magagawa iyan.
(Sa panahong iyon, may nakaugalian ang mga taong naninirahan sa Israel. Kung pinabayaan ng isang tao na ibang tao ang tutubos sa lupa o kung nagbigay ang isang tao ng lupa sa ibang tao, inaalis niya ang sandalyas niya at ibibigay niya ang sandalyas na iyan sa isa pang tao. Pagkatapos, nalaman ng ibang mga tao na pagmamay-ari na ng isang tao ang lupang iyan.)
Kaya nang sinabi ng mas malapit na kamag-anak kay Boaz, <<Ikaw nalang ang tumubos ng lupa,>> kaagad niyang tinanggal ang sandalyas niya at ibinigay niya kay Boaz.
Pagkatapos, nagsalita si Boaz sa mga matandang pinuno ng bayan at sa ibang mga tao na nandoon. Sinabi niya, <<Napatunayan ninyo ngayon na nabili ko kay Naomi ang lahat ng lupa ni Elimelek at dalawang anak niya na sina Kilion at Mahlon.
Pakakasalan ko rin si Ruth na taga Moab na dating asawa ni Mahlon. Gagawin ko ang mga bagay na ito upang manatili ang pangalan ng namatay na si Mahlon kasama ang lupa niya. Ngayon, hindi makakalimutan ng mga kamag-anak niya at mga kababayan niya ang pangalan niya. Pinatunayan ninyo ngayon ang mga nangyari!>>
Pagkatapos, sinabi ng sampong pinuno ng bayan at ng ibang taong nagtitipon doon sa pintuan, <<Oo, napatunayan namin ang mga nangyari. Sana si Ruth na magiging asawa mo, gawin sana siya ng Panginoon na maging katulad nila Raquel at si Lea na nagkaanak ng mga naging mga Israelita. At ikaw Boaz, maging makapangyarihan ka sana sa Efrata. At ang tungkol sayo, malaman sana ng lahat ng mga taong naniniraan sa Bethlehem.
Bigyan ka sana ng Panginoon ng maraming anak sa pamamagitan ng babaeng ito. At ang pamilya mo, maging katulad sana ng pamilya ni Perez na anak ni Juda kay Tamar."
Kayat pinakasalan ni Boaz si Ruth. Nang sinipingan ni Boaz si Ruth, ginawa ng Panginoon na magdalantao siya. Pagkatapos, nanganak siya ng lalake.
Sinabi ng mga babae kay Naomi, <<Pinupuri namin ang Panginoon! Binigyan ka niya ngayon ng apo mo na mag-aalaga sa iyo. Malalaman sana ang tungkol sa batang ito ng lahat ng mga taong naninirahan sa Israel!
Ang anak na ito, magbigay siya ng saya at lakas sayo katulad noong kabataan mo pa. At habang tumatanda ka, aalagaan ka niya, dahil anak siya ng manugang mo na nagmamahal sa iyo. Higit pa siyang mabuti sa iyo kaysa pitong anak na lalake.>>
Pagkatapos, kinalong at inalagaan ni Naomi ang anak na iyan.
Sinabi ng mga babae na kapitbahay ni Naomi, <<Mayroon anak na lalaki si Naomi!>> At pinangalanan nila ang batang iyan na Obed. Si Obed ang ama ni Jesse. At si Jesse ang ama ni David.
Ngayon, ang mga taong ito, sila ang mga lahi ni Perez. Si perez ang ama ni Hezron
Si Hezron ang ama ni Ram. Si Ram ang ama ni Aminadab.
Si Aminadab ang ama ni Naason. Si Naason ang ama ni Salmon.
Si Salmon ang ama ni Boaz. Si Boaz ang ama ni Obed.
Si Obed ang ama ni Jesse. At si Jesse ang ama ni David.




















































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































Ang lalake na nagngangalang Xerxes siya ang hari ng maraming bansa. Si Haring Xerxes ang namamahala sa mga tao na naninirahan sa 127 na bansa. Siya rin ang namamahala sa lahat ng bansa na nasa gitna ng India at Etiopia.
Naninirahan si Haring Xerves sa palasyo niya na nasa bayan ng Susa.
Nang tatlong taon na ang paghahari ni Haring Xerxes, naghanda siya ng isang piging para sa mga pinuno niya at sa mga naglilingkod sa palasyo, sa mga opisyal ng Persia at Media. At lahat ng taong may kapangyarihan na naninirahan sa kaharian niya na pumunta sa piging na iyan.
Sa isang daan at walong pong araw, Ipinakita ni Haring Xerxes ang kayamanan ng kaharian niya at karangyaan ng pamumuhay niya.
Pagkatapos ng piging na iyan, naghanda na naman siya ng piging para sa lahat ng taong naninirahan sa Susa, mayaman man o mahirap. Ginawa ito sa halamanan ng hari sa loob ng pitong araw.
Puting-puti ang mga kortina na pinantabing at tinalian ng kulay berde na gawa sa tela ng linen na kulay ube at isinabit sa mga argolyang pilak. Marmol ang mga haligi ng palasyo. Gawa sa ginto at pilak ang mga upuan. Ang apakan, gawa sa kristal, marmol, nakar, at iba pang mamahalin na bato.
Uminom ng alak ang mga panauhin sa mga pinag-iinuman na gawa sa ginto. Maraming klase ng mga pinag-iinuman. Ibinigay ni Haring Xerxes ang maraming alak sa mga tao.
Iniutos ni Haring Xerxes sa mga alipin niya na bigyan ng alak ang mga bisita hanggang gusto nila.
Ngayon, sa palasyo din ng hari, nagdiwang si Reyna Vasti para sa mga babae.
Pagkatapos ng pitong araw, masayang masaya si Haring Xerxes dahil uminom siya ng maraming alak. Ipinatawag niya ang pitong pinuno na mataas ang tungkulin na talagang maglilingkod sa kanya na sina Mehuman, Bizta, Harbona, Bigta, Abagta, Setar, at Carcas.
Pagkatapos inutusan ni Haring Xerxes ang pitong naglilingkod sa kanya na salubungin nila si Reyna Vasti at ipinasabi niya sa kanila na isuot ni Reyna Vasti ang kanyang korona upang ipakita sa mga tao, sa mga pinuno at sa mga panauhin na napakaganda niya.
Ngunit hindi pumunta si Reyna Vasti sa hari. Kaya galit na galit ang hari dahil hindi siya sinunod ng Reyna.
Nakaugalian na ng hari na humingi ng payo sa mga taong marunong sa kautusan at sa paghahatol.
Ang lagi niyang hinihingan ng payo ay sina Carsena, Setar, Admata, Tarsis, Meres, at Memucan. Sila ang pinakamataas na pinuno sa kaharian ng Persia at lagi silang kinakausap ng hari.
Tinanong ni Haring Xerxes ang mga lalakeng ito, << Ayon sa kautusan, ano ang dapat gawin kay Reyna Vasti dahil hindi niya sinunod ang utos ko sa pamamagitan ng mga naglilingkod?>>
Sumagot si Memucan sa hari at sa ibang marunong na lalake, <<Nagkasala si Reyna Vasti hindi lang sa iyo kundi sa mga pinuno din at sa lahat ng mga taong naninirahan sa kaharian.
Malalaman ng lahat ng mga babae na naninirahan sa kaharian ang tungkol sa mga bagay na ginawa ni Reyna Vasti. Malalaman nila na inutusan mo si Reyna Vasti na pumunta sa iyo. At malalaman nila na hindi ka sinunod ni Reyna Vasti. Kaya hindi rin nila susundin ang mga asawa nilang lalake.
Sa araw na ito, siguradong nalaman ng lahat ng asawa ng mga pinuno ng Persia at Media ang tungkol sa ginawa ni Reyna Vasti. Kaya ang mangyayari, hindi na susundin ng mga babae ang asawa nila. Kaya magagalit ang lalake sa asawa nila.
Kaya, kung loloobin mo, gumawa ka ng isang utos at isulat ito sa mga kautusan ng Persia at Media upang hindi na magpakita sa iyo si Reyna Vasti at palitan mo na siya ng mas magandang reyna kaysa kanya.
At kung naipaalam na ito sa buong kaharian, siguradong igagalang ng mga babae ang mga asawa nila mula sa mayaman hanggang sa mahirap.>>
Nagustuhan ng hari at mga pinuno ang payo ni Memucan, kaya ginawa ni Haring Xerxes ang lahat ng sinabi ni Memucan.
Nagpadala si Haring Xerses ng mga sulat sa mga tao na naninirahan sa kaharian niya ayon sa sarili nilang wika. Sinasabi sa sulat na ito na dapat galangin ng mga babae ang asawa nila.
Nang naalis na ang galit ni Haring Xerxes, naalala niya si Vasti at ang ginawa niyang ito at ang kautusan na nilagdaan niya laban kay Vasti.
Kaya sinabi ng mga pinunong naglilingkod sa kanya, << Dapat kang mag-utos sa mga tao na maghanap ng magandang mga kabataan na dalaga para sa iyo.
Dapat kang pumili ng mga pinuno sa lahat ng bansa na sinasakupan mo upang tipunin nila ang lahat ng kabataan na dalaga na magaganda at dalhin dito sa bayan ng Susa sa bahay ng mga babae. Ipaalaga mo sila kay Hegai na isa sa pinuno ninyo na mataas ang tungkulin, na nag-aasikaso sa bahay ng mga babae. Siya na ang bahalang magbigay sa mga dalaga ng kailangan nila para sa pagpapaganda nila.
Pagkatapos, ang dalagang magugustuhan mo ang siyang ipapalit mo kay Vasti bilang reyna.>> Nagustuhan ng hari ang payong ito, kaya sinunod niya.
Sa panahong iyon, may isang Judio na naninirahan sa bayan ng Susa. Ang pangalan niya ay Mordecai. Si Mordecai, anak siya ni Jair, ang apo ni Simei na anak ni Kis na galing sa lahi ni Benjamin.
Si Kis isa siya sa mga Judio na nahuli ni Haring Nebucadnezar galing sa Jerusalem patungo sa Babilonia. Dinala din ni Haring Nebucadnezar sa Babilonia si Jeconias na hari ng Juda.
Si Mordecai, meron siyang pinsan na babae na nagngangalang Hadasa. Si Hadasa, tinatawag din siya na <Ester>. Pagkamatay ng ama ni Ester at nanay niya, inalagaan na siya ni Mordecai. Si Ester, parang anak na siya ni Mordecai. Napakaganda niya.
Nang maipaalam na ang utos ng hari, maraming dalaga ang dinala sa palasyo ng hari sa Susa. Ang isa sa kanila ay si Ester. Ipinaalaga sila kay Hegai dahil siya ang nag-aalaga sa mga babae na dinadala doon.
Nagustuhan ni Hegai si Ester na higit pa sa pagkagusto niya sa ibang mga dalaga. Kaya kaagad niyang binigyan ng pagkain si Ester at mga kailangan niya para sa pagpapaganda niya. Binigyan din siya ng pitong dalaga na pinili mula sa palasyo ng hari. At inilagay din niya sila sa pinakamagandang silid.
Hindi sinabi ni Ester na isa siyang Judio at hindi rin niya sinabi ang tungkol sa pamilya niya. Dahil iyon ang ibinilin ni Mordecai sa kanya.
Araw-araw namang dumadaan si Mordecai malapit sa bahay ng mga babae upang malaman niya kung ano na ang kalagayan ni Ester at kung ano na ang nangyayari sa kanya.
Bago humarap ang isang babae sa hari, kailangan matapos niya ang isang taon na pagpapaganda. Sa unang anim na buwan, pahiran niya ng langis ng mira ang katawan niya, sa susunod na anim na buwan, magpapahid siya ng pabango at iba pang pagpapaganda.
Bago pumunta ang dalaga sa hari, ibinigay sa kanya ni Hegai ang lahat ng mga bagay na gusto niya.
Pumupunta ang mga dalaga sa silid ng hari sa gabi. Kinabukasan, dalhin siya sa tirahan ng mga asawa ng hari na katiwala ni Saasgaz na siyang nag-aalaga sa asawa ng mga hari. Kung hindi nagustuhan ng hari ang sinumang babae, hindi na siya makakabalik sa palasyo liban nalang sa babae na magustuhan ng hari at ipatawag niya.
Dumating na ang araw na pagharap ni Ester sa hari. Si Ester anak siya ni Abihail ang ama ni Mordecai. Sinunod ni Ester ang payo ni Hegai, ang siyang nag-aalaga sa kanila sa bahay ng mga babae. Isinuot niya ang damit na sinabi ni Hegai sa kanya. Ang bawat nakakita sa kanya ay namangha sila sa kanya.
Noong dinala si Ester sa palasyo ng hari ikasampong buwan iyon, ang pangalan ng buwan na iyan,Tebet at kapitong taon na ang paghahari ni Xerxes.
Minahal ng hari si Ester ng higit pa kaysa pagmamahal niya sa ibang mga dalaga. Napakabuti niya kay Ester. Kaya ipinatong niya sa ulo ni Ester ang korona at ginawa siyang reyna na kapalit ni Vasti.
Pagkatapos, nagdiwang ang hari para kay Ester. Inimbita niya ang lahat ng pinuno at iba pang naglilingkod sa kanya. Sa araw na iyon ipinag-utos niya sa lahat na magdiwang ng isang pesta ng opisyal para sa buong kaharian, at nagbigay siya ng maraming regalo sa mga tao.
Isang araw, tinawag ng mga alipin ng hari ang lahat ng mga dalaga. Sa panahon na iyan, nakaupo si Mordecai malapit sa pinto ng palasyo.
Hindi sinabi ni Ester na isa siyang Judio, katulad ng ipinagbilin ni Mordecai sa kanya. Sinunod niya si Mordecai katulad noong bata pa siya.
Isang araw habang nasa labas ng palasyo si Mordecai, narinig niya na nag-uusap ang dalawang bantay. ang pangalan ng mga bantay ay sina Bigtan at si Teres. Nagagalit sila kay Haring Xerxes at plano nila siyang patayin.
Nang marinig ni Mordecai ang planong iyan, sinabi niya kay Ester at sinabi naman ni Ester sa hari at ipinaalam niya na si Mordecai ang nakaalam ng planong iyan.
Ipinaimbistiga ng hari ito at napatunayan niyang totoo, kaya ipinabikti niya si Bigtan at si Teres. Ang nangyaring ito, isinulat sa aklat ng kasaysayan ng kaharian.
Pagkatapos mangyari niyan, itinaas ni Haring Xerxes ang tungkulin ni Haman na anak ni Hamedata na isang Agagita. Ginawa niyang pinakamataas na pinuno sa kaharian niya.
Kaya iniutus ng hari sa lahat ng mga opisyal na lumuhod kay Haman bilang paggalang sa kanya. Ngunit hindi lumuhod si Mordecai kay Haman.
Isang araw, tinanong si Mordecai ng mga opisyal ng hari na nasa pinto ng palasyo, <<Bakit hindi mo sinusunod ang utos ng hari?>>
Araw-araw, tinatanong ng mga opisyal si Mordecai. Ngunit hindi sinasagot ni Mordecai ang mga tanong ng mga opisyal. Kaya isinumbong nila si Mordecai kay Haman upang malaman nila kung pababayaan nalang siya ni Haman sa kanyang ginagawa, dahil sinasabi ni Mordecai na isa siyang Judio.
Nang mapatunayan ni Haman na hindi lumuluhod sa kanya si Mordecai upang magbigay ng galang, galit na galit siya.
At nang malaman niya na Judio si Mordecai, inisip niya na hindi lang si Mordecai ang ipapapatay niya kundi pati ang lahat ng Judio sa buong kaharian ni Haring Xerxes.
Isang araw, inutusan ni Haman ang mga alipin niya na gumamit ng bunutan upang pumili ng mahalagang buwan. Tinatawag ng mga tao na bunutan ang <pur>. Sa uras na iyon, si Haring Xerxes ang hari sa loob ng labingdalawang taon. Gumamit si Haman ng bunutan sa unang buwan ng taong iyan. Nisan ang pangalan ng buwan na iyon. At ang nabunut nila ay ang ikasampo at tatlong araw ng ikalabingdalawang buwan. Adar ang pangalan ng buwan na iyan.
Pagkatapos sinabi ni Haman kay Haring Xerxes, << Sa lahat ng kaharian mo may isang lahi ng mga tao na may sariling kautusan kaysa sa ibang bansa. Hindi sila sumusunod sa kautusan mo at hindi makakabuti para sa iyo kung pababayaan nalang sila.
Dapat mong iutos sa mga opisyal mo na patayin ang mga taong ito. At magbigay ako ng tatlong daan at limampong kilo ng pilak sa mga pinuno ng kaharian, at ibibigay nila ito sa kaban ng kayamanan ng hari.>>
Pagkatapos, inalis ng hari ang singsing niya na siyang pantatak at ibinigay kay Haman na anak ni Hamedata na Agagita na kaaway ng mga Judio.
Sinabi ng hari kay Haman, <<Sa iyo nalang ang pera mo at gawin mo ang gusto mong gawin sa mga Judio?>>
Kaya tinawag ni Haman ang mga katiwala ng hari sa ikalabingtatlong araw ng unang buwan. Pagkatapos nagpagawa siya ng sulat sa kanila para sa mga gobernador ng mga prubinsiya, sa mga pinuno ng mga bayan at sa iba pang mga pinuno sa buong kaharian, sa wika ng bawat lugar na padadalhan nila. Ang sulat na ito ay ginawa nila sa pangalan ni Haring Xerxes at tinatakan nila ng singsing niya.
Dinala ng mga tagahatid ng mga sulat ito sa lahat ng prubinsiya ng kaharian. Isinulat nila ang utos na patayin ang lahat ng Judio anak man o matanda, lalake man o babae at kukunin ang lahat ng ari-arian nila. Gagawin ito sa ikasampo at tatlong araw ng ikalabingdalawang buwan na siyang buwan ng Adar.
Sinabi ni Haman sa bawat pinuno na ipakita niya ang sulat na ito sa mga naninirahan sa bansang pinuno niyan. Gusto niya na patayin ng lahat ng mga tao ang mga Judio sa araw na iyan.
Inutusan ng hari ang mga tagahatid na kaagad na dalhin ang mga sulat na ito patungo sa lahat ng mga probinsiya. Ipinakita rin ng mga opisyal ng hari ang sulat na ito sa mga ta na naninirahan sa Susa. Pagkatapos nagpahinga ang hari at si Haman at uminom sila ng alak. Pero nagugulo naman ang bayan ng Susa dahil sa mga nangyayari.
Nang marinig ni Mordecai ang tungkol sa bagong kautusan, naging napakalungkot niya. Kaya pinunit niya ang damit niya at nagsuot siya ng damit na pagluksa at binigyan niya ng abo ang ulo niya at pumasok siya sa bayan na umiiyak ng napakalakas.
Ngunit hanggang sa labas ng pinto ng palasyo, dahil hindi pinapahintulutan na pumasok sa palasyo ang nakadamit na pagluksa.
Ang mga Judio sa bawat prubinsiya na nakarinig sa utos ng hari, nag-ayuno at umiyak sila ng napakalakas. Marami sa kanila ang nagdamit ng pagluksa at binigyan nila ng abo ang ulo nila.
Sinabi ng alipin ni Reyna Ester sa kanya na napakalungkot ni Mordecai. Sinabi din nila sa kanya na nakadamit si Mordecai ng isang damit na pagluksa. Kaya naging napakalungkot ni Reyna Ester. Sinabi niya sa mga alipin niya na dalhan nila ng damit na pangpalit si Mordecai. Ngunit hindi tinanggap ni Mordecai ang damit.
Pagkatapos tinawag ni Ester ang lalake na nagngangalang Hatac. Si Hatac isa siya sa mga eunuko ng hari at itinalaga na katuwang niya. Pinapunta ni Ester si Hatac kay Mordecai at ipinatanong niya na bakit siya nagkaganon.
Kaya pumunta si Hatac kay Mordecai sa harapan ng pinto ng palasyo ng hari.
Sinabi ni Mordecai kay Hatac ang tungkol sa bagong kautusan. Sinabi rin niya kay Hatac na gusto ni Haman na patayin ang lahat ng mga Judio. At sinabi niya kay Hatac na bibigyan ni Haman ng 10, 000 pilak ang kaban ng hari, upang patayin ang lahat ng Judio.
Pagkatapos ipinakita ni Mordecai kay Hatac ang isang kopya ng kautusan ng hari upang ipakita kay Ester. Ipinakiusap niya kay Hatac na ipaliwanag niya kay Ester ang buong nangyari upang magmakaawa siya sa hari para sa mga kalahi niya.
Kaya dinala ni Hatac ang sulat kay Ester at sinabi niya kay Ester ang tungkol sa bagong kautusan at sinabi niya kay Ester ang lahat ng sinabi ni Mordecai.
Kaya sinabi ni Ester kay Hatac na pumunta siyang muli kay Mordecai.
At sinabi ni Ester kay Hatac na sabihin niya kay Mordecai, <<Walang taong makakapunta sa hari, kung hindi niya ipinapatawag, babae man o lalake dahil papatayin, liban na lang kung ipatong sa kanya ng hari ang gintong setro. Tatlongpung araw na akong hindi ipinapatawag ng hari.>>
Kaya pumunta si Hatac kay Mordecai. At sinabi niya kay Mordecail ang lahat ng ipinapasabi ni Ester.
Kaya sinabi ni Mordecai kay Hatac na sabihin niya kay Ester, <<Huwag mong isipin na ikaw lang ang maliligtas sa mga Judio dahil naninirahan ka sa palasyo.
Kung hindi mo papansinin ang ganitong nangyayari, siguradong may magliligtas din sa mga Judio, ngunit ikaw at ang lahi mo, mamamatay. Kaya siguro naging reyna ka upang iligtas mo ang mga kapwa mo mga Judio.>>
Ito naman ang ipinasabi ni Ester kay Mordecai.
Sinabi ni Ester kay Hatac na sabihin kay Mordecai, <<Tawagin mo ang lahat ng mga Judiong naninirahan sa Susa. Sabihin mo sa mga Judio na mag-ayuno sila at huwag uminom sa loob ng tatlong araw at tatlong gabi upang manalangin. Mag-aayuno din kami at ng mga alipin kong babae. Pagkatapos pupunta ako sa hari kahit labag sa batas ito. At kung papatayin man ako, nakahanda na akong mamatay.>>
Pagkatapos umalis si Mordecai sa pinto ng palasyo ng hari. At ginawa niya ang lahat ng ipinapagawa ni Ester.
Pagkatapos ng tatlong araw, isinuot ni Ester ang napakagandang damit na pang-reyna at pumasok siya sa palasyo ng hari. At tumayo siya malapit sa pinto ng silid ng hari. Nakaupo ang hari sa trono niya na nasa silid niya.
Nakita ng hari si Reyna Ester na nakatayo malapit sa pinto. Nang nakita ng hari si Ester, naging masaya siya. Kaya itinaas niya ang gintong setro. Kaya lumapit si Ester at hinipo niya ang setrong ginto.
Kaya sinabi ng hari kay Ester, <<Ano ang gusto mo Reyna ko? Sabihin mo at ibibigay ko sa iyo kahit ang kalahati pa ng kaharian ko.>>
Sumagot si Ester sa hari, <<Mahal na Hari, kung loloobin ninyo, iniimbita ko kayo at si Haman sa hapunan na inihanda ko para sa inyo.>>
Sinabi ng hari sa mga alipin niya, <<Kaagad ninyong tawagin si Haman upang masunod namin ang gusto ni Ester.>> Kaya kaagad pumunta ang hari at si Haman sa hapunan na inihanda ni Ester.
Habang umiinom sila, tinanong ng hari si Ester, <<Ano ang gusto mo? Sabihin mo at ibibigay ko saiyo ang lahat, kahit ang kalahati ng kaharian ko.>>
Sumagot si Ester, <<Ito ang hinihingi ko sa iyo.
Umaasa ako na kung kalugodlugod ako sa iyo. Bukas, kung maaari iniimbitahan kitang muli at si Haman na pumunta sa hapunan na inihanda ko para sa inyo.>>
Sa araw na iyon, tuwang tuwa na lumabas sa palasyo si Haman. Ngunit nagalit siya ng makita niya si Mordecai sa pinto ng palasyo na hindi tumayo o lumuhod bilang paggalang sa kanya.
Ganon paman, pinigilan niya ang sarili niya at ipinagpatuloy ang pag-uwi niya. Pagdating niya sa bahay nila, tinawag niya ang mga kaibigan niya at ang asawa niya na si Zeres.
Ipinagmalaki niya sa kanila ang kayamanan niya, ang mga anak niya, na mataas ang tungkulin niya, at ang paglagay sa kanya sa pinakamataas sa mga pinuno at sa iba pang mga lingkod ng ari.
Pagkatapos sinabi ni Haman, <<Hindi lang iyon, noong naghanda ng hapunan si Reyna Ester, ako lang ang inimbita niya na maging kasama ng hari. At inimbita niya akong muli sa inihanda niyang hapunan bukas kasama ng hari.
Ngunit hindi ako natutuwa hanggang nakikita ko si Mordecai na isang Judio na nakatayo sa pinto ng palasyo.>>
Kaya sinabi ng asawa ni Haman at ang mga kaibigan niya sa kanya, <<Bakit hindi ka magpagawa ng pinagbibiktiyan ng pitumpo at limang talampakan ang taas. At bukas ng umaga, hilingin mo sa hari na ibikti niya si Mordecai upang maging masaya ka kasama ng hari sa hapunan na inihanda.>> Nagustuhan ni Haman iyon kaya nagpagawa siya ng pinagbibiktiyan.
Sa gabing iyon, hindi makatulog si Haring Xerxes. Kaya ipinakuha niya ang aklat tungkol sa kasaysayan ng kaharian niya at ipinabasa niya ito habang nakikinig siya.
Ang bahagi na nabasa ay yong tungkol sa nalaman ni Mordecai ang plano nina Bigtan at si Teres na gusto nilang patayin ang hari.
Dahil sa nabasa, tinanong ng hari ang alipin, <<Ano ang gantimpala o pagpaparangal na ginawa kay Mordecai dahil sa kabutihan na ginawa niya sa akin?>> Sumagot ang mga lingkod ng hari, <<Wala.>>
Kaya nagtanong ang hari, <<Sino ang nasa labas?>> Sa oras na iyon, papasok si Haman sa labas ng palasyo upang sabihin sa hari na maaari ng biktihin si Mordecai sa ipinagawa niyang pinagbibiktihan.
Sumagot ang mga lingkod ng hari, <<Si Haman.>> Kaya sinabi ng hari, <<Papasukin ninyo siya dito.>>
Nang nandoon na siya, tinanong siya ng hari, << Ano ang dapat gawin sa taong gustong parangalan ng hari?>> Akala ni Haman siya ang tinutukoy ng hari.
Kaya sinabi ni Haman sa hari, << Ito ang gawin mo,
<Ipakuha mo ang damit na isinuot mo at ang kabayong sinakyan mo noong ipinatong sa ulo mo ang korona bilang hari.>
Pagkatapos, utusan mo ang isa sa mga pinuno mo na ipasuot sa taong pararangalan ang damit ng hari at ipapasakay siya sa kabayo ng hari, at ipapasyal siya sa buong bayan habang isinisigaw ng mga kasama niya, <Ito ang ginagawa sa taong pinaparangalan ng hari.> >>
Ngayong sinabi ng hari kay Haman, <<Kung ganoon kunin mo ang damit ko at kabayo ko. Ang lahat ng sinabi mo gawin mo kay Mordecai na siyang Judio na nakaupo sa pinto ng palasyo.>>
Kaya kinuha ni Haman ang damit at ang kabayo ng hari. Ipinasuot niya kay Mordecai ang damit ng hari at isinakay niya siya sa kabayo ng hari at ipinasyal niya siya sa buong bayan habang isinisigaw niya, <<Ito ang ginagawa sa taong pinaparangalan ng hari.>>
Pagkatapos, bumalik si Mordecai sa pinto ng palasyo. Ngunit si Haman, kaagad siyang umuwi na nakaupong dahil sa hiya at sa sakit ng loob.
Pagdating niya sa bahay nila, sinabi niya sa asawa niya na si Zeres at sa mga kaibigan niya ang lahat ng nangyari. Sinabi sa kanya ng asawa niya at mga kaibigan niya ba tagapayo, << Kung Judio nga si Mordecai, na dahilan ng pagkahina mo, hindi mo siya madadaig kundi ikaw pa ang madadaig niya.
Habang nag-uusap pa sila, dumating ang ilang lingkod ng hari at kaagad nilang isinama si Haman sa hapunan na inihanda ni Ester.
Pumunta si Haring Xerxes at si Haman sa hapunan na inihanda ni Reyna Ester.
Habang umiinom sila, tinanong muli ng hari si Reyna Ester, << Ano ang gusto mo? Sabihin mo na at ibibigay ko sa iyo kahit ang kalahati ng kaharian ko.>>
Kaya sinabi ni Reyna Ester sa hari, << Kung kalugodlugod ako sa iyo, iligtas mo ako at ang mga kalahi kong mga Judio. Iyan ang hinihingi ko sa iyo.
Dahil may gantimpalang ipinangako sa mga taong papatay sa amin. Kung ibebenta kami upang maging alipin kami, manahimik nalang ako, dahilhindi mahalaga iyon upanggambalahin ko pa kayo.>>
Sinabi ni Haring Xerxes kay Reyna Ester, <<Sino ang gumagawa ng ganyan at nasaan na siya ngayon?>>
Sinabi ni Ester sa hari, <<Ang kumakalaban sa amin at ang kaaway namin ay ang masamang si Haman.>>Kaya takot na takot si Haman habang nasa harapan ng hari at sa harapan ng reyna.
Galit na galit na tumayo ang hari at pumunta siya sa halamanan ng palasyo. Naiwan si Haman na nagmamakaawa kay Reyna Ester dahil siguradong parurusahan siya ng hari.
Nang bumalik ang hari galing sa halamanan, nakita niya si Haman na nagpapatirapang nagmamakaawa sa harapan ng higaan ni Ester. Kaya sinabi ng hari, <<Gusto mo pang samantalahin ang reyna sa loob ng palasyo ko!>> Nang masabi ng hari iyon, hinuli ng mga nandoon si Haman at tinabunan ang ulo nito.
Pagkatapos, sinabi ni Harbona na isa sa mga lingkod ng hari, << Gumawa si Haman ng pinagbibiktiyan para kay Mordecai na nagligtas ng buhay ninyo. Ang taas ng pinagbibiktiyan pitongpo at limang talampakan at malapit ito sa bahay niya.>>
Kaya nag-utos ang hari, << Doon ninyo siya biktiin! At binikti nga nila siya doon sa ginawa niyang pinagbibiktiyan para kay Mordecai. At nawala na ang galit ng hari.
Sa araw ding iyon, ibinigay ni Haring Xerxes kay Ester ang kayamanan ni Haman, na siyang kaaway ng mga Judio. Sinabi ni Ester sa hari na kamag-anak niya si Mordecai, kaya ipinatawag ng hari ito.
Ang singsing na pantatak ng hari kinuha kay Haman at ibinigay kay Mordecai na siyang pinagkatiwalaan ni Ester sa lahat ng kayamanan ni Haman.
Muling lumapit si Ester kay Haring Xerxes at lumuhod siyang umiyak sa harapan. Hiniling niya na huwag ipagpatuloy ang masamang plano ni Haman na isang Agageo na lipulin ang mga Judio.
Itinuro ng hari ang setro kay Ester. Tumayo naman si Ester at sinabi niya,
<< Mahal na hari, kung kalugodlugod ako sa iyo at kung para sa iyo tama at matuwid ito, gusto ko sanang hilingin sa iyo na gumawa ka ng isang kautusan na magpapaalis ng bisa sa kautusan na ikinalat ni Haman na anak ni Hamedata na Agageo, na patayin ang lahat ng Judio sa kaharian mo.
Hindi ko matiis na makita ang mga kalahi ko at mga kamag-anak ko na nililipol.>>
Sinabi ni Haring Xerxes kay Ester at kay Mordecai na Judio, <<Ang kayamanan ni Haman ibinigay ko na kay Ester. Ipinabikti ko na si Haman dahil sa masamang plano niya sa mga Judio.>>
Kaya gumawa kayo ng kautusan sa pangalan ko, anuman ang gusto ninyong isulat para sa ikabubuti ng mga Judio, at pagkatapos tatakan ninyo ng singsing ko. Dahil anumang kasulatan na isinulat sa pangalan ng hari at tinatakan ng singsing niya, hindi mababago.>>
Kaya noong ikadalawangpo at tatlo ng ikatlong buwan, ang buwan ng Sivan, ipinatawag ang mga kalihim ng hari. Ipinasulat ni Mordecai sa kanila ang isang sulat tungkol sa mga Judio upang ipadala sa mga gobernador at sa mga katiwala at sa mga pinuno ng isang daan at dalawangpo't pitong probinsiya, mula India hanggang sa Etiopia. Ang utos, nakasulat sa mga wika na ginagamit sa lugar na padadalhan.
Ipinasulat ni Mordecai sa pangalan ng Haring Xerxes at tinatakan ng singsing ng ari. At pagkatapos, ipinadala sa pamamagitan ng mga tagahatid ng sulat na nakasakay sa mabilis na kabayo ng hari.
Ayon sa sulat na iyon, pinahintulutan ang lahat ng Judio na magsamasama at ipagtanggol ang sarili nila, pati ang mga babae at mga bata. Maaari nilang patayin ang sinumang sumalakay sa kanila mula sa kahit anumang bansa o probinsiya. Pinahintulutan din silang agawin ang mga ari-arian ng mga kaaway nila.

Ang sulat na ito ipadadala sa lahat ng probinsya bilang isang kautusan at dapat ipaalam sa lahat upang makapaghanda ang mga Judio sa pagtatanggol nila ng sarili nila laban sa mga kaaway nila sa araw na iyon.
Kaya sa utos ng hari, nagmadaling umalis ang mga tagahatid ng sulat ng kasaysayan sa mabilis na kabayo ng hari. Ang utos na iyon, nabalita rin sa bayan ng Susa.
Nang makalabas si Mordecai sa palasyo, nakadamit siya ng paghari na kulay puti at berde at nakabalabal siya ng telang lino na kulay ube, at mayroon ding malaking koronang ginto sa ulo niya. Sa tuwa ng mga tao sa bayan ng Susa, nagsigawan sila.
Sa araw ding iyon, napakasaya ng lahat ng mga Jugio.
Sa bawat bayan o probinsya na nadadatnan ng utos ng hari, napakasaya ng mga Judio at nagdiwang sila. At marami sa lugar na iyon ang nagsalita na Judio sila dahil sa takot sila sa mga Judio.
Dumating ang ikasampo at tatlong araw ng ikasampo at dalawang buwan ng Adar. Iyan ang araw na ipapatupad ang kautusan ng hari. Sa araw na iyan, akala ng kaaway ng mga Judio mapupuksa na nila ang mga Judio. Ngunit kabaligtaran ang nagyari, dahil sila ang napuksa ng mga Judio.
Sa araw na iyan, nagtipon ang mga Judio sa kanya kanya nilang bayan at probinsya na sakop ni Haring Xerxes upang patayin ang sinuman na mangahas na pumatay sa kanila. Ngunit wala namang nangahas dahil natatakot ang mga tao sa kanila.
Tinulungan parin sila ng mga pinuno ng mga probinsiya, mga gobernador, at iba pang lingkod ng hari sa bawat lugar dahil natatakot din sila kay Mordecai.
Naging makapangyarihan si Mordecai sa palasyo ng Hari at kilala siya sa buong kaharian. At lalo pa siyang naging makapangyarihan.
Pinatay ng mga Judio ang lahat ng kalaban nila sa pamamagitan ng espada. Ginawa nila ang lahat ng nais nila sa lahat ng nagagalit sa kanila.
Kaya sa bayan ng Susa, limang daan na ang lalake ang napatay nila.
Pinatay din nila sina Parsandata,Dalfon, Aspata,
Porata, Adalia, Aridata,

Puro mga anak ni Haman at anak ni Hamedata ang kaaway ng mga Judio. Ngunit hindi kinuha ng mga Judio ang ariarian ng mga kaaway nila.
Sa araw ding iyon, nalaman ng hari ang dami ng pinatay sa bayan ng Susa.
Sinabi ng hari kay Reyna Ester, <<Pinatay ng mga Judio ang lamang daang lalake na naninirahan sa Susa at pinatay nila ang sampong mga lalake na anak ni Haman. Ano kaya ang nangyari sa ibang bayan at probinsya? Ano pa kaya ngayon ang gusto mong hingin sa akin at ibibigay ko sayo.
Sinabi ni Ester, <<Mahal na Hari, kung gusto ninyo, pahintulutan ninyo ang mga Judio dito sa Susa na ipagpatuloy nila hanggang bukas ang pagtatanggol nila sa sarili nila katulad ng ginagawa nila ngayon. At kung maaari, ibikti sa pinagbibiktian ang bangkay ng mga anak ni Haman.
Kaya ipinag-utos ng hari na gawin ang hinihingi ni Ester. Ipinaalam sa mga taga Susa ang utos ng hari at ibinigay ang mga bangkay ng sampong anak ni Haman.
Kinabukasan, muling nagsamasama ang mga Judio na nasa Susa at nakapatay pa sila ng tatlong daan. Ngunit hindi parin nila kinuha ang ariarian ng mga kaaway nila.
Ngunit ng ikasampo at tatlong araw ng buwan ng Adar, nagtipon ang mga Judio sa ibat ibang probinsya sa kaharian upang ipagtanggol ang sarili nila sa mga kaaway nila. At nakapatay sila ng pitumpo at limang libong tao, ngunit hindi nila kinuha ang ariarian nila. Kinabukasan ikasampo at apat na araw ng Adar, nagpahinga sila at naghanda sa piesta.
<range>
Sa bayan ng Susa, dalawang araw na nagtipon ang mga Judio noong ikasampo at tatlo at ikasampo at apat na araw. Ikasampo at limang araw noong tumigil sila at sa loob ng isang araw, naghanda sila.
Iyan ang dahilan na naghahanda ang mga Judio na nasa probinsya sa ikasampo at apat na araw ng buwan ng Adar. Sa araw na iyon, nagbigay sila ng mga regalo sa bawat isa.
Ang lahat ng nagyari isinulat ni Mordecai at ipinadala niya ang sulat sa lahat ng mga Judio na nainirahan sa kaharian ni Haring Xerxes malayo man o hindi.
Sa sulat na ito, sinabi ni Mordecai sa mga Judio na dapat nilang alalahanin at ipagdiwang ang ikasampo at apat at ikasampo at limang araw ng buwan ng Adar.
Sa dalawang buwan na iyan, nagdiwang ang mga Judio dahil natalo nila ang mga kaaway nila. Sa mga araw ding iyan, ang lungkot nila ay napalitan ng saya at naging paghahandan ang pagluluksa nila. Sa mga araw ding iyon, nagbibigayan sila ng pagkain at nagbibigay ng regalo sa mga mahirap.
Sinunod ng mga Judio ang utos ni Mordecai, na ipagpatuloy nila ang paghahandang iyon sa bawat tawu.
Ang pagpuksang ito ng mga Judio sa mga kaaway nila dahil sa masamang plano ni Haman na puksain ang mga Judio. Si Haman isa siyang Agagitana anak ni Hamedata, na siyang kaaway ng mga Judio.Itinakda ang pesta ng pagpuksa sa pamamagitan ng bunutan na tinatawag na <<Pur.>>
Ngunit ng nalaman ng hari ang planong ito sa pamamagitan ni Reyna Ester, Ipinasulat ng hari ang isang utos, ang masamang plano ni Haman laban sa mga Judio, gagawin kay Haman at sa mga anak niyang lalake. At iyon nga ang nalyari.
Iyan ang dahilan kaya tinawag na pesta yong Purim, na galing sa salitang<<pur>> ang ibig sabihin pagutan. At dahil sa sulat ni Mordecai at ayon sa naranasan nila,
nagkasundo ang mga Judio na magdiwang sila sa dalawang araw na iyon taon taon katulad ng sinabi ni Mordecai, at napagkasunduwan din nila na ipagdiwang ang mga kalahi nila ito at ang lahat ng naging Judio.
Ang dalawang araw na ito maaalala ng lahat ng salinlayi ng bawat pamilya sa lahat ng probinsya at bayan. Hindi nila malilimutan ito, hindi rin ititgil.
Pagkatapos, sumulat din si Reyna Ester upang palakasin ang sulat ni Mordecai tungkol sa Purim. Si Reyna Ester na anak siya ni Abihail.
Ipinadala ni Mordecai ang sulat sulat na iyon sa isang daan at dalawampo at pitong probinsya na sakop sa kaharian ni Haring Xerxes.
Ipagdiwang ng lahat ng Judio ang Purim sa takdang panawun katulad ng pagsunod nila at mga salin lahi nila sa mga patakaran nila sa pag-aayuno at pagluluksa.
Pinatatag ng sulat ni Ester ang patakaran sa pagdiriwang ng Pesta ng Purim at isinulat ito sa isang libo.
Pinabayad ng buwis ni Haring Xerxes ang lahat ng tao sa buong kaarian niya, kahit ang mga naninirahan sa Isla.
Ang kapangyarihan ni Haring Xerxes, ang lahat ng ginawa niya, kahit na ang pagtaas niya ng tungkulan kay Mordecai at ang malaking karangalan na ibinigay niya kay Mordecai, pawang nakasulat sa libro ng kasaysayan ng mga Hari ng Media buy Persia.
Si Mordecai, pangalawa siyang mataas kay Haring Xerxes. Minamahal at iginagalang siya ng mga kapwa niya Judio dahil ginawa niya ang lahat para sa ikabubuti nila.





































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































Sa ikatlong taon ng paghahari ni Jehoiakim sa Juda, si Nebucadnezar na ari ng Babilonia, pinuntahan niyang nilusob at ng mga sundalo niya ang Jerusalem.
Pinahintulutan ng Panginoon si Nebucadnezar na hulihin sina Jehoiakim na hari ng Juda at ang maraming ibang Israelita. Pinahintulutan rin niya si Nebucadnezar na kumuha ng maraming mahalagang bagay mula sa templo ng Diyos na nasa Jerusalem. Kaya dinala ni Nebucadnezar at ang mga sundalo niya ang mga mahalagang bagay na iyan mula sa Jerusalem patungo sa templo ng diyusdiyosan niya na nasa Babilonia at inilagay ang mga bagay na iyan sa kayamanan ng diyusdiyosan niya. At marami rin ang Israelitang dinala nila sa Babilonia.
Isang araw, inutusan ni Nabucadnezar si Aspenaz na pinakapunong opisyal niya na dalhin sa kanya ang mga Israelita. Gusto niyang maglingkod sa kanya ang mga binata na mga anak ni haring Juda at ang mga anak ng mga opisyal ni Juda.
Gusto ni Nebucadnezar na dalhin sa kanya ni Aspenaz ang mga binatang malakas, matipuno, at marunong, at may kaalaman sa lahat, at kayang maglingkod sa kanya sa palasyo niya. Kaya inutusan niya si Aspenaz na ituro niya sa mga binata ang wika ng Babilonia at tungkol sa mga aklat ng mga taong naninirahan sa Babilonia.
Sa bawat araw, bibigyan ng hari ng pagkain at alak ang mga binata na pinili niyang maglingkod sa kanya. Sinabi niya kay Aspenaz na turuan niya ang mga binata sa loob ng tatlong taon. Pagkatapos, maglilingkod na sila sa hari.
Kasama sa mga napili si Aspenaz, ang mga binatang Israelita na taga Juda na sina Daniel, Hananias, Misael, at si Azarias.
Binigyan ni Aspenaz ng mga bagong pangalan ang apat na binata. Tinawag niya si Daniel ng Beltesazar at tinawag niya si Hananias ng Shadrac. At tinawag niya si Misael ng Messhac at tinawag niya si Azarias ng Abednego.
Ngunit nagdesisyon si Daniel na hindi niya kainin ang pagkain ng hari at hindi niya inumin ang alak niya dahil ayaw niyang maging marumi siya. Kaya hiniling niya sa pinakapunong opisyal na pahintulutan siyang hindi kainin ang pagkain ng hari at hindi niya inumin ang alak niya.
Ginawa ng Diyos na magustuhan ng pinakapunong opisyal si Daniel at maging mabait siya sa kanya.
Ngunit sinabi ng pinakapunong opisyal kay Daniel, <<Natatakot ako sa amo ko na hari. Nagdisisyon ang hari na kumain ka ng pagkain at alak niya. Baka makita niyang hindi kayo malakas katulad ng ibang mga binata. Ngayon, papatayin niya ako dahil sa iyo.>>
Noong una, iniutos ng pinakapunong opisyal sa nagbabantay na alagaan sina Daniel, Hananias, Misael, at si Azarias. Kaya sinabi ni Daniel sa nagbabantay
<<Subukin mo kami na mga alipin mo na pakainin ng mga gulay at tubig sa loob ng sampong araw.
Pagkatapos naming kumain ng mga gulay sa loob ng sampong araw, ihalintulad mo kami sa ibang mga binata na kumakain ng pagkain ng hari. At bahala kana sa amin kung ano ang gagawin mo.>>
Kaya pumayag ang nagbabantay at sinubok ang apat na binata sa loob ng sampong araw.
Pagkatapos ng sampong araw, tinignan ng nagbabantay ang apat na binata. Mataba ang mga mukha ng apat na binata kaysa mga mukha ng ibang mga binata. At malakas ang katawan nila kaysa katawan ng mga binatang kumakain ng pagkain ng hari.
Kaya hindi binigyan ng nagbabatay ng pagkain at alak ng hari sina Daniel, Hananias, Misael, at si Azarias. Kundi binigyan niya sila ng mga gulay.
Binigyan ng Diyos ang apat na binata ng karunungan sa maraming bagay at naunawaan nila ang lahat ng klasing mga aklat. At kayang maunawaan ni Daniel ang lahat ng pangitain at lahat ng panaginip.
Pagkatapos ng tatlong taon, dinala ng pinakapunong opisyal ang lahat ng binata kay Nebucadnezar.
Nakipag-usap ang hari sa mga binata. At nakita niyang mas marunong sina Daniel, Hananias, Misael, at si Azarias kaysa lahat ng binata. Kaya nagsimula silang maglingkod sa hari.
Itinanong ng hari ang mahihirap na mga tanong sa apat na lalakeng iyan. Pero lagi nilang nasasagot ang lahat ng tanong ng hari. Sampong ulit na lalong marunong sa lahat ng salamangkero at lahat ng mangkukulam na naninirahan sa kaharian ni Nebucadnezar.
Sa panahong iyon nanirahan si Daniel sa Babilonia hanggang sa nagsimulang maghari si Haring Ciro sa Babilonia.
Sa ikalawang taong paghahari ni Nebucadnezar sa Babilonia, may mga panaginip siya na siyang bumabagabag sa kanyang kalooban. Kaya hindi siya makatulog.
Kaya ipinatawag ni Haring Nebucadnezar ang mga salamengkero niya, mga mangkukulam, at mga taong nag-aaral sa paggalaw ng bituin upang sabihin ang mga panaginip niya.
Sinabi niya sa kanila, <<Nanaginip ako at iyan ang dahilan kaya hindi ako matahimik. Ipinatawag ko kayo dahil gusto kong malaman kung ano ang ibig sabihin ng panaginip na iyon.>>
Sumagot ang mga taong nag-aaral sa paggalaw ng bituin sa hari sa wikang Aramico, <<Mahal na Hari, mabuhay ka kailanman! Sabihin mo sa amin ang iyong panaginip na mga lingkod mo, para ipaliwanag namin kung ano ang ibig sabihin nito.>>
Sinabi ng hari sa mga taong nag-aaral sa paggalaw ng bituin, <<Tiyak ang mga salita mula sa akin. Kung hindi ninyo maipaalam sa akin ang panaginip at ang ibig sabihin nito, puputul-putulin ko kayo at ang mga bahay ninyo, gagawin kong tampok ng dumi.
Ngunit kung sasabihin ninyo ang panaginip at ang ibig sabihin nito, tatanggap kayo ng mga kaloob, gantimpala at dakilang karangalan. Kaya ipaalam ninyo sa akin ang panaginip at ang ibig sabihin nito.>>
Sinabing muli ng mga taong nag-aaral sa paggalaw ng bituin sa hari, <<Mahal na hari, sabihin mo sa amin ang panaginip mo dahil ipapaliwanag namin sa iyo ang ibig sabihin.>>
Sinabi ng hari, <<Alam ko na pinapahaba lang ninyo ang oras dahil alam ninyong gagawin ko ang sinabi ko sa inyo,
na kung hindi ninyo ipapaalam sa akin ang panaginip, parurusahan ko kayo katulad ng sinabi ko. Sapagkat nagkasundo kayo na magsalita ng kasinungalingan at magsalita ng masasama sa harapan ko hanggang sa magbago ang panahon. Kaya sabihin ninyo sa akin ang panaginip, at malalaman ko kung kaya ninyong ipaliliwanag sa akin ang ibig sabihin nito.
Sumagot sila sa hari, <<Walang taong naninirahan sa mundo ang makakagawa ng ipinag-uutos mo. At wala ring hari, gaano man ang kapangyarihan niya, na mag-utos ng ganyan sa mga salamangkero, mangkukulam, o taong nag-aaral sa paggalaw ng bituin.
Mahal na hari, mahirap ang hinihiling mo. Mga diyos lang ang makakagawa ng ganyan, pero hindi sila naninirahan kasama ng mga tao.>>
Dahil sa sagot nila, galit na galit ang hari. At iniutos niya na patayin ang lahat ng marurunong na tao sa Babilonia.
Nang nagkalat na ang utos na patayin ang mga marurunong, hinanap din nila si Daniel at ang mga kasama niya upang patayin.
Sa ganoon, nakiusap ng maayos at mahinahon si Daniel kay Arioc na kapitan ng mga nagbabantay ng hari na pumunta upang patayin ang mga marurunong sa Babilonia.
Sinabi niya kay Arioc na kapitan ng mga nagbabantay ng hari, <<Bakit mabigat ang utos ng hari?>> Kaya ipinaliwanag ni Arioc ang nangyari kay Daniel.
Kaya pumunta si Daniel sa hari at hiniling niya sa kanya na bigyan pa siya ng panahon upang maipaalam niya sa hari ang ibig sabihin ng panaginip niya.
Pumayag ang hari, kaya umuwi si Daniel at ibinalita ang nangyari sa mga kaibigan niya na sina Hananias, Misael, at Azarias.
Hiniling niya sa kanila na manalangin sila upang kaawaan sila ng Diyos na nasa langit at upag malaman nila kung ano ang ibig sabihin ng panaginip ng hari upang hindi sila patayin kasama ang ibang marurunong na tao sa Babilonia.
Sa gabing iyon, ipinaalam ng Diyos kay Daniel kung ano ang panaginip ng hari at kung ano ang ibig sabihin niyan sa pamamagitan ng pangitain. At pinuri ni Daniel ang Diyos na nasa langit.
Sinabi niya, <<Purihin ang Diyos kailanman. Nasa kanya ang karunungan at kapangyarihan.
Siya ang nagbabago ng panahon at nagdidisisyon kung sino ang maghahari at siya rin ang nag-aaalis sa kanila sa trono. Siya ang nagbibigay ng karunungan sa marurunong.
Ipinapaliwanag niya ang lihim at kamangha manghang bagay na mahirap maunawaan. Nasa kanya ang liwanag, at alam niya kung anuman ang nasa kadiliman.
Diyos ng mga ninuno ko, pinupuri at pinapasalamatan kita, dahil binigyan mo ako ng karunungan at kapangyarihan. At ipinaalam mo sa amin ang hiniling namin sa iyo, sapagkat ipinaalam mo sa amin ang panaginip ng hari.>>
Pagkatapos, pumunta si Daniel kay Arioc na inutusan ng hari upang pumatay sa lahat ng marurunong sa Babilonia. At sinabi niya kay Arioc, <<Huwag mong patayin ang mga marurunong sa Babilonia, dalhin mo ako sa harapan ng hari, dahil ipapaliwanag ko sa kanya ang ibig sabihin ng panaginip niya.>>
Kaya kaagad dinala ni Arioc si Daniel sa hari at sinabi sa kanya, <<Mahal kong hari, may nakita akong nakabilanggo mula sa Juda na makakapagpaliwanag ng panaginip mo.>>
Tinanong ng hari si Daniel na tinatawag ring Beltesazar, <<Kaya mo bang sabihin sa akin kung ano ang napanaginipan ko at ang ibig sabihin ng nakita ko?>>
Sumagot si Daniel sa hari, <<Walang marurunong katulad ng mga mangkukulam, manalamangka, o manghuhula na makakapagpaliwanag ng panaginip ninyo.
Ngunit ang Diyos na nasa langit ang magpapaalam ng mga kamangha manghang bagay at ipinaalam niya sa Haring Nebucadnezar kung ano ang mangyayari sa mga huling araw. Ngayon sasabihin ko sa iyo ang mga pangitain na nakita mu sa iyong panaginip.>>
Mahal na Hari, habang natutulog ka, nanaginip ka tungkol sa mga mangyayari sa mga darating na araw. Ipinaalam sayo ng Diyos na siyang nagpapaalam ng mga kamangha manghang bagay.
At ipinaalam ng Diyos sa akin ang panaginip mo hindi dahil mas marunong ako kaysa iba, kundi upang ipaliwanag ko sayo at maunawaan mo kung ano ang gumugulo sa isip mo.
<<Mahal na Hari, ito ang napanaginipan mo. May nakita kang malaking rebulto na nakakasilaw na nakatayo sa harapan mo at nakakatakot tignan.
Ang ulo nito ay puro ginto, ang braso at dibdib niya ay pilak, ang tiyan at hita niya ay tangso.
Ang binti niya ay bakal at ang mga paa niya may bakal at pila.
At habang tinitignan ninyo ang rebulto, may isang batong nagiba sa bundok, hindi sa pamamagitan ng kamay, at tumama ito sa mga paa ng rebulto na bakal at pila, at tinupok ang mga ito.>>
<<Sa ganoon, ang bakal, ang pila, ang tangso, ang pilak, at ang ginto ay natupok at naging parang dayami na nasa giikan sa tag araw. At hinipan ng hangin ang mga ito hanggang sa hindi na makita. Ngunit ang batong sumalpok sa rebulto ay naging malaking bundok at pinuno ang daigdig.>>
<<Iyan ang panaginip mo, at ito ang ibig sabihin.
Mahal na Hari, ikaw ang hari ng mga hari. Ang Diyos na nasa langit, ginawa ka niyang hari at binigyan ka niya ng kapangyarihan, katatagan at karangalan.
Ipinapasakop niya sa iyo ang mga tao, mga hayop at mga ibon sa lahat ng lugar. Ikaw ang simbolo ng gintong ulo ng rebulto.
<<Ang susunod sa kaharian mo ay mas mahina pa kaysa sayo. Pagkatapos, ang ikatlong kaharian ang siyang simbolo ng tangsong bahagi ng rebulto, at ang kaharian iyan ang siyang sasakop sa buong daigdig.
At ang ikaapat na kaharian, kasing tatag siya ng bakal, sapagkat ang bakal ay makakadurog at makakasira ng lahat ng bagay. At katulad ng bakal na makakadurog, dudurugin at babasagin niya ang ibang kaharian.
Ang mga paa niya na gawa sa bakal at pila ang ibig sabihin maghiwalay ang kaharian. Ngunit mananatiling matatag ito, dahil nakita mo na may holo siyang bakal.
Kung paano ang mga daliri ng paa, bakal ang bahagi ng isa at ang isa naman ay pila, ang kaharian may bahagi siyang matatag at mahina.
Ang ibig sabihin ng pagsasama ng bakal at pila, magkaisa ang mga pinuno ng mga kahariang ito sa pamamagitan ng pag-aasawa ng hindi magkatulad ng lahi. Ngunit hindi rin matagal ang pagkakaisa nila, katulad ng bakal at pila na hindi maaaring pagsamahin.
<<Sa panahon ng mga haring ito, ang Diyos na nasa langit ay magtatayo ng isang kaharian na hindi magigiba kailanman. Hindi matatalo ito ng anumang kaharian, kundi gigibain pa niya ang lahat ng kaharian at mananatili ito kailanman
kung paano mo nakita ang isang batong nagiba mula sa bundok, hindi sa pamamagitan ng kamay at dinurog niya ang mga bakal, ang tangso, ang pila, ang pilak, at ang ginto, ipinaalam ng dakilang Diyos sa iyo kung ano ang mangyayari sa darating na panahon. Totoo ang panaginip at ang ibig sabihin nito ay mapagkakatiwalaan.
Nagpatirapa si Haring Nebucadnezar upang parangalan si Daniel. Pagkatapos, inutusan niyang maghandog at magsunog ng insenso kay Daniel.
Sinabi ng Haring Nebucadnezar kay Daniel, <<Totoo ang Diyos mo, Diyos ng mga diyos, at Panginoon ng mga hari, at nagpapaalam ng mga kamangha mangha. Dahil ipinaalam mo ang nakakamanghang ito.>>
Pagkatapos, binigyan ng hari si Daniel ng maraming magagandang regalo. Ginawa niyang namamahala sa buong bayan ng Babilonia at pinuno ng lahat ng marurunong doon.
Hiniling ni Daniel sa hari na italaga sina Shadrac, Meshac, at Abednego bilang katuwang niya sa pamamahala sa probinsya. Pumayag ang hari. At nanatili si Daniel sa palasyo ng hari.
Nagpagawa si Haring Nebucadnezar ng ribultong ginto. Ang taas niya ay 27 metro at ang lapad niya ay 3 metro. Ipinatayo ni Haring Nebucadnezar ang ribultong iyan sa kapatagan ng Dura na nasa probinsya ng Babilonia.
Pagkatapos, ipinatawag ni Haring Nebucadnezar ang mga namumuno, mga opisyal, mga gobernador, mga tagapayo, mga taong namahala ng mga pera ng hari, mga hukom, mga kapitan, at lahat ng namumuno sa mga probinsya. Dahil gusto niyang pumunta sila sa pagpapasalamat ng ribultong ipinatayo niya.
Kaya nagtipon ang mga namumuno, mga opisyal, mga gobernador, mga tagapayo, mga taong namamahala ng mga pera ng hari, mga hukom, mga kapitan, at lahat ng namumuno sa mga probinsya upang pumunta sa pagpapasalamat sa rebultong ipinatayo niya sa lahat. Tumayo sila sa harapan ng rebultong iyon.
Sa panahong iyon, malakas sinabi ng tagabalita, <<Kayong nanggaling sa ibat ibang bansa, lahi, at wika,
kung maririnig ninyo ang tunog ng tambuli, plauta, lira, alpa, at iba pang instrumento, magpatirapa at magpuri kayo sa ribultong ginto na ipinatayo ni Haring Nebucadnezar.
Sinuman ang hindi magpatirapa at magpuri, kaagad siyang itatapon sa gitna ng hurno na nagliliyab na apoy.>>
Kaya ng narinig nila ang tunog ng tambuli, plauta, lira, alpa, at ibang mga instrumento, kaagad silang nagpatirapa at nagpuri sa ribultong ginto na itinayo ni Nebucadnezar.
Sa panahong iyon, may ilang taong nag-aaral sa paggalaw ng bituin na lumapit sa hari at pinagbintanganan nila ang mga Judio.
Sinabi nila sa hari na si Nebucadnezar, <<Mahal na Hari, mabuhay ka sana kailanman!
Ikaw na hari, hindi ba't ipinag-utos mo na sinumang makarinig ng tunog ng mga instrumento, dapat siyang magpatirapa at magpuri sa ribultong ginto.
At sinuman ang hindi magpatirapa at magpuri, itatapon siya sa nagliliyab na hurno.
Ngunit may tatlong Judio na pinili mong mamahala sa probinsya ng Babilonia na sina Shadrac, Meshac, at Abednego. Mahal na Hari, ang mga lalakeng ito, hindi sila nakinig sayo at hindi nila iginagalang ang mga diyos mo, at hindi nila pinuri ang ribultong ginto na ipinatayo mo.>>
Kaya sa sobrang galit ng hari, ipinatawag niya sina Shadrac, Meshac, at Abednego. Kaya dinala sa harapan ng hari ang mga lalakeng iyan.
Sinabi ni Haring Nebucadnezar sa kanila, <<Totoo bang hindi kayo naglilingkod sa mga diyos ko, o magpuri sa ribultong ipinatayo ko?
Ngayon, inuutusan ko kayong magpatirapa at magpuri sa ribulto kung marinig ninyo ang tunog ng mga instrumento. Dahil kung hindi, ipapatapon ko kayo kaagad sa nagliliyab na hurno. Tignan natin kung may diyos na makakapagligtas sa inyo.>>
Sinabi nina Shadrac, Meshac, at Abednego sa hari, <<Mahal na Hari, hindi ka namin kailangan sagutin sa mga bagay na ito.
Kung itatapon kami sa nagliliyab na hurno, ang Diyos namin na pinaglilingkuran namin ang siyang magliligtas sa amin sa hurnong nagliliyab na apoy. Ililigtas niya kami mula sayo.
Ngunit kung hindi niya kami ililigtas, gusto naming malaman mo na hindi kami maglilingkod sa mga diyos mo o magpupuri sa ribultong ginto na ipinatayo mo.>>
Dahil sa sagot nila, lalong nagalit si Haring Nebucadnezar sa kanila, at makikita ito sa mukha niya. Kaya iniutos niyang painitin pa ang hurno ng makatapitong beses.
Iniutos ng hari ang ilan malalakas na sundalo niya na gapusin sina Shadrac, Meshac, at Abednego, at itapon sila sa hurnong nagliliyab sa apoy.
Sa panahong iyon, nakadamit pa sina Shadrac, Meshac, at Abednego kasama ang balabal nila at ibang (mga) damit nila, at itinapon sila sa hurno na nagliliyab na apoy.
Sapagkat sa utos ng hari na lalo pang painitin ang hurno, namatay ang mga sundalo na nagtapon sa kanila dahil sa lagablab ng apoy.
Ngunit ang tatlong lalake na sina Shadrac, Meshac, at Abednego, nahulog na nakagapos sa hurnong nagliliyab.
Pero kaagad tumayo si Haring Nebucadnezar sa pagtataka niya. Sinabi niya sa mga tagapayo, <<Hindi ba't tatlong lalake ang nakagapos na itinapon natin sa apoy?>> Sumagot sila sa hari, <<Opo mahal na Hari.>>
Sinabi ng hari, <<Tignan ninyo! Ang nakikita ko ay apat na lalake na hindi nakagapos na lumalakad sa gitna ng apoy at hindi sila nasunog at ang isa sa kanila ay parang diyos.>>
Kaya lumapit si Nebucadnezar sa pinto ng hurno ng nagliliyab na apoy at sinabi, <<Shadrac, Meshac, at Abednego, mga lingkod ng Kataas-taasang Diyos, lumabas kayo at pumunta kayo dito!>> Kaya lumabas sina Shadrac, Meshac, at Abednego mula sa gitna ng apoy.
Pagkatapos, nagtipon sa kanila ang mga namumuno, opisyal, gobernador, at mga tagapayo. At nakita nila na hindi sila napano ng apoy. Ang buhok at damit nila ay hindi nasunog at hindi sila nangamoy ng usok.
Dahil diyan, sinabi ng hari, <<Purihin ang Diyos nina Shadrac, Meshac, at Abednego na nag-utos ng anghel niya at nagligtas sa mga lingkod niya na nagtiwala sa kanya. Hindi nila sinunod ang utos ko, kundi ginusto pa nila na itapon sa apoy kaysa magpuri sa anumang diyos maliban sa Diyos nila.
Kaya iniuutos ko sa sinumang tao sa anumang bansa, lahi, o wika na magsasalita ng masama laban sa Diyos nina Shadrac, Meshac, at Abednego, puputol-putulin ang katawan niya at wawasakin ang mga bahay nila. Sapagkat walang diyos ang makakapagligtas katulad ng Diyos nila.>>
At binigyan ng hari sina Shadrac, Meshac, at Abednego ng mas mataas pa na tungkulin sa probinsya ng Babilonia.
Sumulat si Haring Nebucadnezar para sa lahat ng taong naninirahan sa mundo. Ito ang isinulat niya, <<Sumusulat ako para sa lahat ng taong nasa iba't ibang bansa, lahi, at wika sa mundo. Sumainyo ang kapayapaan at kasaganaan.
Gusto kong sabihin sa inyong lahat ang tungkol sa mga himala at kamangha manghang ginawa ng Kataas-taasang Dios para sa inyo.
Ginagawa ng Diyos ang mga dakilang himala at makapangyarihan ang mga kamangha manghang ginagawa niya. Mananatili kailan man ang kaharian niya. Ang paghahari niya ay walang katapusan.>>>
Sa panahong mabuti ang kalagayan ko dito sa palasyo ko at namumuhay ako ng sagana,
nanaginip ako habang nahihiga ako sa higaan ko. Sobrang takot ko dahil sa mga nakita ko sa panaginip.
Kaya iniutos ko na papuntahin sa akin ang lahat ng marurunong sa Babilonia upang ipaunawa sa akin kung ano ang ibig sabihin ng panaginip ko.
Nang pumunta sa palasyo ang mga salamangkero, mga mangkukulam, mga taong nag-aaral sa paggalaw ng bituin, at mga manghuhula, sinabi ko sa kanila ang panaginip ko, pero hindi nila maipaliwanag sa akin ang ibig sabihin nito.>>
Pagkatapos, pumunta si Daniel sa akin. (Tinatawag ng mga tao si Daniel ng Beltesazar na pangalan din ng dios ko. Nasa kanya ang ispirito ng mga banal na dios.) Isinalaysay ko rin sa kanya ang panaginip ko.
Sinabi ko kay Beltesazar, <<Beltesazar, ikaw ang pinuno ng mga salamangkero, alam kong nasaiyo ang ispirito ng mga banal na dios at kaagad mong nauunawaan ang mga kamanghamangha. Ngayon sasabihin ko sa iyo ang panaginip ko at ipaliwanag mo ito sa akin.
Ito ang mga nakita ko sa panaginip ko habang nahihiga ako sa higaan ko. Nakita ko ang isang pinakamataas na punong kahoy na nasa gitna ng mundo.
Lumaki ang punong kahoy at naging matibay. At ang tuktok nito ay umabot hanggang langit. At makikita siya kahit saanman na bahagi ng mundo.
Magaganda ang dahon nito, at marami ang bunga nito at may pagkain doon para sa lahat. Ang mga hayop ay sumisilong sila doon at ang mga ibon ay may mga pugad sa mga sanga niya, at ang lahat ng tao pinakakain mula doon.>>
<<Nakita ko rin sa panaginip ko ang isang anghel na bumaba mula sa langit.
Sumigaw ang anghel, <Putulin ninyo ang punong kahoy na iyan at ang mga sanga nito. Alisin ang mga dahon nito at itapon ang mga bunga. Bugawin ninyo ang mga ibon na lumililim at ang mga ibon na gumagawa ng mga pugad sa mga sanga nito.
Ngunit hayaan ninyong manatili ang pinagputulan ng punong kahoy pati ang mga ugat nito sa lupa upang maging talian ng bakal at tangso! Ang taong simbulo ng kahoy na iyon, lagi siyang nababasa ng hamog at kakain ng pagkain kasama ng mga hayop.
<<Sa loob ng pitong taon, mag-iiba ang pag-iisip niya at magiging pag-iisip siya ng hayop.
Ang mga banal na anghel ang mga tagapagsalita ng Dios, sinabi nila ang tungkol sa hatol na ito upang malaman ng lahat ng taong nabubuhay ngayon na pinaghaharian ng Kataas-taasang Dios ang lahat ng kaharian na nasa mundo. At ibibigay niya ang mga kaharian sa sinumang nais niya, at ang mamumuno diyan ay ang pinakamababang mga tao.
<<Ako si haring Nebucadnezar ang nakakita sa panaginip na ito. At ngayon ikaw Beltesazar, sabihin mo ang ibig sabihin, sapagkat ang lahat ng marurunong sa kaharian ko ay hindi makakapagpaliwanag ng ibig sabihin, pero magagawa mo sapagkat ang ispirito ng mga banal na dios ay nasa iyo.>>
Pagkatapos, nagulo ang isip ni Daniel (na tinatawag na Beltesazar) at ikinatakot niya ang nasa isip niya. Kaya sinabi ng hari kay Beltesazar, <<Huwag kang mabagabag dahil sa panaginip at sa ibig sabihin.>> Sinabi ni Beltesazar sa hari, <<Mahal na Hari, sana ang panaginip para sa napopoot saiyo, at ang ibig sabihin nito, mangyayari sana sa mga kaaway mo.
Ang punong kahoy na nakita mo na tumubo at naging matatag, ang taas niya ay umabot sa langit, at makikita sa buong mundo,
ang mga dahon magaganda, at marami ang bunga nito, at naging pagkain para sa lahat, at sa ilalim nito, naninirahan doon ang mga hayop sa bukid, at sa mga sanga nito dumadapo ang mga maliliit na ibon,
walang iba kundi ikaw na mahal na hari. Sapagkat naging makapangyarihan ka. Ang kapangyarihan mo ay aabot hanggang sa langit, at ang sinasakupan mo ay aabot sa malayong lugar sa mundo.
Sinabi pa ni Daniel, <<Mahal na Hari, nakita mo rin ang isang anghel na bumaba mula sa langit na sumisigaw ng, <<Putulin ninyo ang punong kahoy ngunit itira ninyo ang pinagputulan ng punong kahoy pati ang mga ugat nito sa lupa upang maging talian ng bakal at tanso, at nasa damo ng bukid. Hayaan ninyong mabasa ng hamog ng langit at makasama ng mga hayop sa bukid, hanggang sa lumipas ang pitong taon.> >>
<<Mahal na Hari, ito ang ibig sabihin ng panaginip mo. Nagpasya ang Diyos na Kataas-taasan na mangyari ito sa iyo.
Palalayasin ka sa mga tao. Maninirahan ka kasama ng mga mababangis na hayop. At kakain ka ng mga damo katulad ng mga baka, at mababasa ka ng hamog ng langit. Pitong taon ang lilipas saiyo hanggang sa malaman mo na ang Kataas-taasang Diyos na namumuno sa lahat ng kaharian ng mga tao, at ibibigay niya ang mga kahariang ito sa sinumang naisin niya.
Ang utos na iwanan ang tuod ng mga ugat ng punong kahoy, ang ibig sabihin, ibabalik sa iyo ang kaharian mo, kung kikilalanin mo ang Diyos na nasa langit na naghahari.
Mahal na hari, nawa tanggapin mo ang aking payo,ihinto mo na ang paggawa ng mga kasalanan sa pamamagitan ng paggawa ng katuwiran at pagpapakita mo ng kaawaan sa mga taong pinahihirapan upang humaba pa ang kasaganaan mo.>>
Nangyari ang lahat ng ito kay Haring Nebucadnezar.
Pagkalipas ng labing dalawang buwan, naglalakad si Haring Nebucadnezar sa bubungan ng palasyo niya sa Babilonia.
Sinabi niya, <<Hindi ba't ito ang dakilang Babilonia na itinayo ko bilang bahay ng hari sa pamamagitan ng lakas ng kapangyarihan ko at para sa kabutihan ng kadakilaan ko?>>
Habang sinasabi ng hari ang mga wikang iyan, nagsimulang magsalita ang tinig mula sa langit. Sinabi ng tinig sa hari, <<Haring Nebucadnezar, ito ang itinakda na mangyayari sa iyo. Inalis ang tungkulin mo bilang hari.
Itataboy ka sa mga tao, at maninirahan ka sa bukid kasama ang mga hayop. Kakainin mo ang damo katulad ng mga baka at pitong taon ang lilipas sa iyo, hanggang sa kilalanin mo ang Kataas-taasang Diyos na namumuno sa lahat ng kaharian ng mga tao, at ibibigay niya ito sa sinumang nagnanais.>>
Pagkatapos, kaagad nangyari ang lahat ng bagay na sinabi tungkol kay Nebucadnezar. Itinaboy si Nebucadnezar sa mga tao at kumain siya ng mga damo katulad ng mga baka. Ang katawan ni Nebucadnezar ay nabasa ng hamog mula sa langit hanggang sa yumabong ang buhok niya na kasing haba ng balahibo ng agila, at ang mga kuko niya ay katulad ng mga kuko ng mga ibon.
<<Pagkatapos ng pitong taon, ako si Nebucadnezar ay nanalangin sa Diyos na nasa langit at bumalik ang mabuting pag-iisip ko. Kaya pinuri at pinarangalan ko ang Kataas-taasang Diyos na buhay kailanman. Sinabi ko, <Ang kapangyarihan niya ay walang hangganan. At ang paghahari niya ay magpakailanman.>
Iniisip ng Kataas-taasang Diyos na walang halaga ang lahat ng taong naninirahan sa mundo. Ginagawa niya sa mga anghel na nasa langit at sa mga taong naninirahan sa mundo ang mga bagay na gusto niyang gawin. Walang taong kayang lumaban sa Diyos. At walang taong kayang magtanong sa Diyos, <Ano ang ginawa mo?>
<<Sa oras na iyon, bumalik ang mabuting pag-iisip ko. Iginalang akong muli at binigyan ng muling kapangyarian bilang hari ng Babilonia. Tinanggap akong muli ng mga opisyal at mga tagapayo, at naging mas makapangyarihan ako kaysa noong una.
Kaya ngayon, pinupuri at pinaparangalan ko ang Hari ng langit, dahil matuwid at tama ang lahat ng ginagawa niya at kaya niyang ibaba ang mga mapagmataas.>>
Ang hari na si Belsazar ay naghanda ng malaking piging para sa isang libong bisita niya na tagapamahala, at uminom siya ng alak kasama nila.
Nang nakainom na siya ng alak, ipinakuha niya ang mga pinag-iinuman na gawa sa ginto at pila na kinuha ng kanyang ama na si Nebucadnezar sa templong nasa Jerusalem, upang mapag-inuman ng hari, mga bisita niya, mga asawa niya, at mga asawa niyang alipin.
Kaya dinala ng mga alipin ni Belsazar sa palasyo ang mga gintong pinag-iinuman na kinuha dati ng kanyang ama sa Templo ng Diyos na nasa Jerusalem. Pagkatapos, uminom ang hari, mga opisyal, mga asawa niya, at mga asawa niyang alipin ng alak sa mga pinag-iinuman na iyan.
Habang umiinom ang mga taong iyan ng alak, pinuri nila ang mga diyos na gawa sa ginto, pilak, tanso, bakal, kahoy, at bato.
Sa oras ding iyon, may lumitaw na mga daliri ng kamay ng tao at nagsulat sa pader ng palasyo ng hari na malapit sa lalagyan ng ilaw at nakita ng hari ang kamay ng nagsusulat ito.
Dahil diyan, nanginig at namutla ang hari sa sobrang takot.
Kaya ipinatawag niya ang mga marurunong sa Babilonia, ang mga mangkukulam, mga taong nag-aaral sa paggalaw ng bituin at mga manghuhula. Nang dumating sila, sinabi niya sa kanila, <<Ang sinumang makabasa ng nakasulat na iyan at makapagpaliwanag ng ibig sabihin, padadamitan ko siya ng kulay ube, pakukwintasan ko siya ng ginto, at magiging ikatlong pinunu siya sa kaharian.
Pagkatapos, pumasok ang lahat ng marurunong na tao sa palasyo ng hari. Pero hindi nila mabasa ang sulat o maipaliwanag sa hari ang ibig sabihin nito.
Kaya lalong natakot at namutla si Haring Belsazar. Nagulo naman ang isip ng mga bisita niya.
Nang marinig ng reyna ang pagkakagulo nila, pinuntahan niya at sinabi, <<Mabuhay ang mahal na Hari! Huwag kang matakot at mamutla,
dahil may isang lalake sa kaharian mo ang may ispirito ng mga banal na diyos. Sa mga araw ng ama mo, nakita sa kanya ang pagkaunawa, at karunungan, na katulad ng karunungan ng mga diyos. Ginawa siya ng ama mo na si Nebucadnezar bilang pinuno ng mga salamangkero, mga mangkukulam, mga taong nag-aaral sa paggalaw ng bituin, at mga manghuhula.
Siya ay si Daniel na pinangalanan ng hari ng Beltesazar. May kakayahan siya at karunungan na walang katulad. Marunong siyang magbigay ng ibig sabihin ng mga panaginip, magpaliwanag ng mga nakamamangha, at mag-ayos ng mahirap na mga prublema. Kaya ipatawag mo siya at ipapaliwanag niya ang ibig sabihin ng nakasulat na iyon sa pader.>>
Kaya ipinatawag ng hari si Daniel. At ng makarating na siya, sinabi ng hari sa kanya, <<Ikaw pala si Daniel na isa sa mga nakabilanggo na Judio na dinala ng aking ama dito mula sa Juda.
Narinig ko na nasa iyo ang ispirito ng mga diyos. Ang pangkaunawa at ang walang katulad na karunugan ay nakita sa iyo.
Ang mga marurunong na tao at mga mangkukulam, dinala sa akin upang basahin ang mensaheng ito at ipapaliwang sa akin ang ibig sabihih, pero hindi nila ginawa.
Narinig ko na kaya mong ipaliwag ang ibig sabihin ng mga panaginip at malulutas mo ang mga prublema. Kung mababasa mo ang nakasulat, at maipapaalam mo sa akin ang ibig sabihin, padadamitan ka ng kulay ube. Pakukwintasan ka ng ginto, at magiging ikatlong pinuno ka sa kaharian ko.>>
Ngayon, sinabi ni Daniel sa hari, <<Mahal na Hari, huwag mo na akong bigyan ng regalo, ibigay mo nalang sa iba. Pero babasahin ko parin para sa iyo ang nakasulat sa pader at ipapaliwanag ko ang ibig sabihin nito.>>
<<Mahal na Hari, ang ama mo na si Nebucadnezar, ginawa siyang hari ng Kataas-taasang Diyos. Naging makapangyarihan siya at pinarangalan.
Dahil sa kapangyarihan na ibinigay ng Diyos kay Haring Nebucadnezar, nanginig at natakot ang mga tao sa iba't ibang bansa, lahi, at wika. Magagawa niyang patayin ang sinumang tao na gusto niyang ipapatay. At magagawa rin niyang hindi patayin ang ayaw niyang ipapatay. Itinataas niya ang tungkulin ng gusto niyang itaas, at ibinababa niya ang tungkulin ng gusto niyang ibaba.
Ngunit naging mayabang siya at mapagmataas. Kaya ipinaalis siya sa tungkulin niya bilang hari at inalis sa kanya ang karangalan niya.
Pinaalis si Nebucadnezar sa mga tao. Naging isip hayop ang pag-iisip niya. Nanirahan siya kasama ang mga maiilap na asno at kumain ng damo katulad ng baka. Palaging basa ng hamog ang katawan niya. Ganoon ang kalagayan niya hanggang sa kilalanin niya ang Kataas-taasang Diyos na siyang makapangyarihan sa mga kaharian ng mga tao at maaari niyang ipasakop ang mga ito kahit kanino niya gusto.
Ngunit ikaw na anak niya na si Belsazar, hindi ka nagpapakumbaba, kahit nalaman mo ang lahat ng ito.
Kundi itinuring mong mataas ang sarili mo kaysa Panginoon ng langit. Ipinakuha mo ang mga tasa mula sa Templo ng Diyos at ginamit mong pinag-inuman kasama ang mga bisita, mga asawa, at iba pang asawang alipin. Maliban diyan, pinuri mo ang mga diyos na gawa sa pilak, ginto, tanso, bakal, kahoy at bato na nakakakita, hindi nakakarinig, at hindi nakakaunawa. Ngunit hindi mo pinarangalan ang Diyos na siyang may hawak ng buhay mo at lahat ng mangyayari sa iyo.
Kaya ipinadala ng Diyos ang kamay na iyon upang isulat ang mensaheng ito sa pader.
Ipinadala niya ang kamay na ito upang isulat ang mga ito, <Mene, Mene, Tekel, Parsin.>
Ito ang ibig sabihin ng Mene, <nakabilang na sa Diyos ang natitirang araw ng paghahari mo, dahil tinapos na niya.>
Ang ibig sabihin ng Tekel, <tinimbang ka ng Diyos at napatunayan niyang nagkulang ka.>
Ang ibig sabihin ng Parsin <hinati ang kaharian mo, at ibinigay sa taga Media at sa taga Persia.> >>
Ngayon, iniutos ni Beltesazar ang mga alipin niya upang padamitan si Daniel ng damit kulay ube, at pinakwintasan siya ng ginto. At nagpadala ng mensahe ang hari na si Daniel ang magiging ikatlong pinuno ng kaharian.
Sa gabing iyon, pinatay si Belsazar na hari ng mga taga Babilonia.
At si Dario na taga Media ang pumalit sa kanya bilang hari ng mga taga Babilonia. Noong naging hari siya ay 62 taon siya.
Nagpasya si Haring Dario na magtalaga sa kaharian niya ng 120 opisyal na mamamahala sa buong kaharian niya.
May tatlong namumuno sa kanila. Si Daniel ang isa sa tatlong namumunong iyan. Ang mga namumunong ito, ginawa upang mabantayan ang ikabubuti ng hari sa pamamahala niya.
Higit na mabuti ang paglilingkod ni Daniel kaysa paglilingkod ng ibang mga namumuno at mga opisyal dahil may mga dakilang kakayahan siya. Kaya nagplano ang hari na si Daniel ang gawin niyang namamahala sa buong kaharian niya.
Sa ganoon, pinagsikapan ng mga namumuno at namamahala na makakita sila ng kamalian sa pamumuno ni Daniel upang paratangan nila siya. Pero wala silang makita, dahil tapat si Daniel sa tungkulin niya at lagi niyang ginagawa ang mabuti niyang paglilingkod.
Kaya sinabi nila, <<Wala tayong maipaparatang sa kanya maliban kung may kinalaman sa Kautusan ng Diyos niya.>>
Kaya pumunta ang mga namumunong iyan at mga opisyal at sinabi nila, <<Mahal na hari, mabuhay ka kailanman!
Kaming mga namumuno, opisyal, namamahala, tagapayo, at gobernador ay nagkakasundo dapat kang gumawa ng isang batas at magpatupad nito, na kung mananalangin ang tao sa sinumang diyos o sa ibang tao maliban sa iyo sa loob ng 30 araw, itatapon sa yungib ng mga lewun.
Kaya Mahal na Hari, gawin muna ang ganyang kautusan. Ipasulat na ninyo at pirmahan upang hindi na mabago o mawalan ng bisa ayon sa batas ng mga taga Media at mga taga Persia.>>
Pumayag si Haring Dario. Kaya pinirmahan niya ang kautusang iyon.
Nang malaman ni Daniel na pinirmahan na ng hari ang kautusan, umuwi siya at pumasok sa kwarto niya na nakabukas ang bintana na nakaharap sa Jerusalem. At nagpatirapa siyang nanalangin ng tatlong beses sa isang araw. Nagpasalamat siya sa harapan ng Diyos niya, katulad ng dati niyang ginagawa.
Ngunit sinusubaybayan pala siya ng mga opisyal na kumakalaban sa kanya, at nakita nila siyang nananalangin at nagpapasalamat sa Diyos niya.
Kaya pumunta sila sa hari at sinabi nila ang pallabag ni Daniel sa kautusan. Sinabi nila sa hari, <<Mahal na Hari, hindi ba't pumirma ka ng kautusan sa loob ng 30 araw ay walang mananalangin sa sinumang diyos o sa ibang tao maliban sa iyo? At ang sinumang lumabag sa kautusan, itatapon siya sa kulungan ng mga leon?>> Sumagot ang hari, <<Oo, hindi na mababago o mawawalan ng bisa ayon sa batas ng mga taga Media at mga taga Persia.>>
Sinabi nila sa Hari, <<Si Daniel na isa sa mga nakabilanggo mula sa Juda, hindi siya sumusunod sa utos mo. Nananalangin siya sa Diyos niya ng tatlong beses sa isang araw.>>
Nang marinig ng hari iyan, nabagabag siya. Gusto niyang iligtas si Daniel. Kaya maghapon siyang nag-iisip at naghahanap ng paraan upang mailigtas si Daniel.
Muling nagtipon ang mga opisyal ng hari at sinabi, <<Mahal na Hari, alam ninyong ayon sa kautusan ng mga taga Media at mga taga Persia na kung pinirmahan na ng hari ang kautusan ay hindi na mababago.>>
Kaya iniutos ng hari na huliin si Daniel at ihulog sa kulungan ng mga leon. Sinabi ng hari kay Daniel, <<Ang Diyos mo na palagi mong pinaglilingkuran ang siyang magliligtas nawa sa iyo!>>
May dinala silang malaking bato at inilagay sa pasukan ng yungib at binigyan ng hari ng pantatak na singsing niya at pantatak ng singsing ng mga namumuno niya ang batong iyan upang walang taong magpalabas kay Daniel ng walang nakakaalam.
Pagkatapos, bumalik ang hari sa palasyo niya. Sa gabing iyon, hindi siya kumain at hindi niya hiniling na aliwin siya. At hindi siya makatulog.
Kinaumagahan, ng magbubukang liwayway na, kaagad pumunta ang hari sa kulungan ng mga leon.
Nang malapit na siya sa yungib na kinaroroonan ni Daniel, malungkot siyang tumawag, <<Daniel, lingkod ng buhay na Diyos, nailigtas ka ba ng Diyos mo na lagi mong pinaglilingkuran?>>
Sumagot si Daniel sa hari, <<Mahal na Hari, mabuhay ka kailanman!
Iniutos ng Diyos ko ang anghel niya upang isara ang mga bibig ng mga leon. Ginawa ng Diyos na hindi nila ako kagatin dahil alam niyang matuwid ako sa paningin niya at wala akong ginawang kasalanan sa iyo.>>
Pagkarinig ng hari, tuwang tuwa siya at iniutos sa kanila na ilabas si Daniel mula sa yungib at walang anumang sugat na nakita sa kanya sapagka nagtiwala siya sa Diyos niya.
Nag-utos ang hari na ang lahat ng nagparatang kay Daniel ay ipinahuli niya at ipinahulog niya sa kulungan ng mga leon kasama ang mga asawa nila at mga anak. Hindi pa sila nakakarating sa ilalim ng kulungan, kaagad na silang kinagat ng mga leon at pinutol-putol ang lahat ng buto nila.
Pagkatapos, sumulat si Haring Dario sa mga tao sa lahat ng bayan, bansa, at wika sa mundo. Ganito ang nakasulat, <<Sumainyo ang kapayapaan at kasaganahan.
Iniuutos ko sa lahat ng taong sinasakupan ng kaharian ko ay dapat matakot at gumalang sa Diyos ni Daniel. Sapagkat siyay buhay na Diyos at mananatili kailanman. Ang paghahari niya ay hindi mawawasak, at walang katapusan ang kapangyarihan niya.>>
<<Nagliligtas siya at gumagawa ng mga himala at nakakamangha sa langit at dito sa mundo. Iniligtas niya si Daniel mula sa mga leon.>>
Kaya mataas ang tungkulin ni Daniel sa panahon ng paghahari ni Dario at sa panahong paghahari ni Cyprus na taga Persia.
Noong unang taong paghahari ni Belsazar sa Babilonia, nanaginip si Daniel at nagkaroon siya ng pangitain habang nakahiga siya sa higaan niya. At isinulat niya ng buo ang nakita niya sa panaginip.
Sinabi ni Daniel, <<Kinagabihan, nagkaroon ako ng pangitain ng apat na hangin ng langit na humihihip sa malaking dagat.
Pagkatapos, bigla nalang lumitaw ang apat na malalaking hayop na magkakaiba na nagmula sa dagat.>>
Ang unang hayop ay para siyang leon at may mga pakpak siya ng agila. Nabunot ang mga pakpak mula sa hayop na iyan habang tinitignan ko. Pagkatapos, binuhat ang hayop mula sa lupa at tumayo siya katulad ng pagtayo ng tao. Pagkatapos, nagsimulang mag isip ang hayop na iyan katulad ng pag-iisip ng tao.
Pagkataos, nakita ko ang ikalawang hayop. Ang hayop na iyan ay parang oso. Nagsimulang tumayo ang hayop na iyan at may kagat siyang tatlong tadyang sa bibig niya. May tinig na nagsalita sa hayop na iyan, <<Tumayo ka at kumain ng maraming karne hanggang sa mabusog ka.>>
Pagkatapos, tumingin ako at nakita ko ang ibang hayop. Ang hayop na iyan ay parang leopardo pero may apat na pakpak na nasa likod niya. Ang pakpak niya ay katulad ng mga pakpak ng manok. May apat na ulo ang hayop na iyan at nabigyan siya ng katungkuling maghari sa mga tao.
Sa gabing iyon, nakita ko sa pangitain ko ang ikaapat na hayop. Nakakatakot tignan ito at napakalakas. Sa pamamagitan ng malalaking bibig niya na bakal, sinasakmal at niluluray niya ang kanyang biktima, at kung may matira pa niapak apakan niya. Kakaiba ito sa tatlong hayop, at sampo ang sungay niya.
Habang tinitignan ko ang mga sungay, nakita kong tumutubo ang maliit na sungay at nabunot ang tatlong sungay. Ang sungay na ito ay may mga mata katulad ng tao at may bibig na nagsasalita ng kayabangan.
Pagkatapos, nakita ko ang mga trono na inilagay. At umupo sa trono niya ang Nabubuhay kailanman. Kulay puti ang mga damit niya katulad ng kulay yelo. At ang buhok ng Nabubuhay Kailanman ay kulay puti katulad ng kulay ng balahibo ng tupa. Pinalibutan ng apoy ang trono ng Nabubuhay Kailanman. At ang trono niya ay may mga gulong na nasusunog.
Dumadaloy ang ilog ng apoy mula sa harapan ng Nabubuhay Kailanman. Naglilingkod ang libo libong tao sa Nabubuhay Kailanman. Napakaraming taong nakatayo sa harapan niya. Umupo ang lahat ng taong nasa pinaglilitisan. Pagkatapos, binuksan ang mga aklat.
<<Patuloy kung tinitignan ang sungay dahil naririnig ko ang pagyayabang nito, hanggang sa nakita kong pinatay ang ikaapat na hayop. Itinapon siya sa apoy at nasunog ang katawan niya.
At ang tatlong hayop na natira, inalisan ng kapangyarihan, pero hinayaang mabuhay sa maikling panahon.>>
<<Sa pangitain ko nakita ko ang katulad ng Anak ng Tao na dumarating kasama ang mga ulap. Lumapit siya sa Nabubuhay kailanman at iniharap sa kanya.
Pinarangalan siya at binigyan ng tungkulin at kapangyarihang maghari. At naglingkod sa kanya ang lahat ng tao sa iba't ibang bansa, lahi, at wika. Walang hanggan ang paghahari niya. At walang makakasira ng kaharian niya.>>
Nabagabag ako sa mga bagay na nakita ko sa pangitain ko. Natakot ako sa mga nangyayaring iyan.
Lumapit ako sa isang nakatayo doon at nagtanong kung ano ang ibig sabihin ng nakita ko. Pagkatapos, ipinaliwanag ng taong iyan ang ibig sabihin ng mga nangyayaring ito sa akin.
Sinabi ng taong iyan, <<Ang apat na malaking hayop ang siyang apat na hari na maghahari dito sa mundo.
Pero ang mga banal na tao ng Kataas-taasang Diyos ang siyang bibigyan ng kapangyarihang maghari kailanman.>>
Pagkatapos, nais kong malaman ang katotohanan tungkol sa ikaapat na hayop na iba sa tatlo. Nakakatakot tignan ito, ang mga bibig niya ay bakal at ang mga kuko niya ay tanso. Sinasakmal at niluluray niya ang mga napapatay niya, at kung may matitira ay aapak-apakan niya.
Tinanong ko rin siya kung ano ang ibig sabihin ng sampong sungay ng ikaapat na hayop at isa pang sungay ang tumubo at nag-alis ng tatlong sungay. Ang sungay na ito ay may mga mata at may bibig na nagyayabang, at kung titignan mas makapangyarihan pa siya kaysa sa ibang sungay.
Habang nakatingin ako, ang sungay na ito ay nakikipaglaban sa mga banal na tao, at nananalo siya sa kanila.
Pagkatapos, dumating ang Nabubuhay Kailanman, ang Kataas-taasang Diyos, at humatol siya para sa mga banal na tao niya. At dumating ang panahon ng paghahari ng mga banal na tao niya.
Ganito ang sinabi niya. Ang ikaapat na hayop ang siyang ikaapat na kaharian dito sa mundo na iba kaysa ibang kaharian. Lulusubin at wawasakin nito ang buong mundo.
Ang sampong sungay ang siyang sampong hari na maghahari sa kahariang iyon. Papalit sa kanila ang isang hari na iba kaysa kanila at tatalunin niya ang tatlong hari.
Magsasalita siya laban sa Kataas-taasang Diyos, at uusigin niya ang mga banal ng Diyos. Pagsisikapan niyang baguhin ang panahon at kautusan. Ipapasakop sa kanya ang mga banal na tao ng Diyos sa loob ng tatlo at kalahating taon.
Pagkatapos nito, uupo ang mga hukom na nasa pinaglilitisan at aalisin sa kanya ang kapangyarihan niya upang malipol at masira ito.
Pagkatapos, ibibigay sa mga banal na tao ng Kataas-taasang Diyos ang pamamahala at kapangyarihan ng lahat ng mga kaharian dito sa mundo. Mananatili kailanman ang kaharian niya. Magpapasakop at susunod sa kanila ang lahat ng kaharian.
<<Iyan ang pangitain ko. Nabagabag ako at namutla sa takot. Pero hindi ko ito sinabi kahit kanino man.>>
Sa ikatlong taong paghahari ni Belsazar sa Babilonia, nakakita akong muli ng pangitain.
Sa pangitain na iyan, nakita ko ang sarili ko na nakatayo sa bayan ng Susa na may malaking mga pader. Ang Susa ay nasa probinsiya ng Elam. Sa pangitain ko nakatayo ako sa gilid ng ilog Ulai.
Tumingin ako. At nakita ko na nakatayo sa harapan ko ang lalakeng tupa. May dalawang sungay siya at tumayo siya sa tapat ng ilog. Mahaba ang mga sungay, pero higit na mahaba ang isang sungay kaysa ibang sungay. Mahaba ang mga sungay, pero higit na mahaba ang pangalawang tumubo na sungay kaysa sa unang tumubo.
Nakita kong tumakbo sa kanluran ang lalakeng tupa, tumakbo siya sa hilagang, at tumakbo rin siya sa timog. Lalo siyang makapangyarihan sa lahat ng mga hayop sa lugar na iyan.Tinalo niya ang ibang mga hayop. Walang hayop ang makakaligtas ng ibang hayop sa lalakeng tupa. Ginawa ng lalakeng tupa ang lahat ng mga bagay na gusto niyang gawin at naging dakila siya.
Habang iniisip ko ang mga bagay na ito, bigla nalang nanggaling sa kanluran ang lalakeng kambing. May malaki siyang sungay na nasa gitna ng mga mata niya. Kaagad siyang tumawid sa buong mundo. Hindi tumapak ang mga paa ng kambing sa lupa.
Pumunta ang kambing na iyan sa lalakeng tupa na may dalawang sungay na nakita ko noong nakatayo sa tabi ng ilog. Mabangis ang kambing na iyan. Kaya nilusob niya ang lalakeng tupa.
Nakita ko ang kambing na lumulusob sa lalakeng tupa. Sinuwag ng kambing na iyan ang lalakeng tupa at pinutol niya ang dalawang sungay ng lalakeng tupa. Kaya hindi makalaban ang lalakeng tupa sa kambing. Itinumba ng kambing ang lalakeng tupa at inapakan niya. Walang hayop ang makakaligtas ng lalakeng tupa sa kambing.
Lumaki ng lumaki ang kambing. Pero ng labis na ang kapangyarihan niya, nabali ang malaking sungay ng kambing. Pagkatapos, lumaki ang apat na malaking sungay. Itinuro ng apat na sungay na iyan ang apat na hangin na nasa langit. Itinuro ng isang sungay ang hilagang lugar. Itinuro ng isang sungay ang timog na lugar. Itinuro ng isang sungay ang kanluran na lugar. At itinuro ng isang sungay ang silangan na lugar.>>
Ang isa sa mga sungay ay tinubuan ng maliit na sungay. Naging makapangyarihan ang sungay na ito sa timog at sa silangan hanggang sa magandang lugar ng Israel.
Lalo pang lumaki ang sungay na iyan hanggang sa sumadsad sa mga bituin sa langit, at inihulog niya ang mga bituin sa langit. At inapak apakan niya iyon.
Itinuring niyang makapangyarihan ang sarili niya ng higit kaysa Pinunong mga sundalo ng Panginoon. Pinatigil niya ang araw-araw na paghahandog sa templo, at giniba niya ang Templo.
Sa ginawa niyang iyon, ipinasakop sa kanya ang mga sundalo sa langit at ang araw-araw na paghahandog. Ginawa niyang walang kabuluhan ang katotohanan, at nanalo siya sa mga ginawan niya.
Pagkatapos, narinig ko na nag-uusap ang dalawang anghel. Ang isang anghel nagtanong siya sa isa, <<Hanggang kailan magtatagal ang nangyayaring ito na nasa pangitain? Ang pagpapatigil sa araw-araw na paghahandog, ang panglalait sa templo na naging dahilan upang pabayaan na ito, at ang pag-apak sa mga hukbo sa langit?>>
Sinabi ng anghel sa akin, <<Mangyayari ang mga nagyayaring ito sa loob ng 2,300 na gabi at 2,300 na umaga. Pagkatapos, lilinisin ang Templo.>>
Habang tinitignan ko ang pangitain na iyon at iniisip kung ano ang ibig sabihin niyon, bigla nalang tumayo sa harapan ko ang parang tao.
Pagkatapos, may narinig akong tinig ng tao na galing sa Ilog ng Ulai na nagsasabing, <<Gabriel, ipaunawa mo sa kanya ang ibig sabihin ng pangitain.>>
Nang lumapit sa akin si Gabriel, nagpatirapa ako sa takot. Sinabi niya sa akin, <<Anak ng tao, dapat mong maunawaan na ang pangitain mo ay tungkol sa katapusan ng panahon.>>
Habang nakikipag-usap siya sa akin, nahimatay ako na nakadapa sa lupa. Ngunit hinawakan niya ako at ibinangon.
Sinabi niya, <<Sasabihin ko sa iyo kung ano ang mangyayari sa darating na panahon kung ibubuhos na ng Diyos ang galit niya, dahil nakahanda na ang katapusan ng panahon.
Ang nakita mong lalakeng tupa na may dalawang sungay ang siyang mga hari ng Media at Persia.
Ang kambing ang siyang hari ng Grecia. Ang malaking sungay sa gitna ng mga mata niya ay ang unang hari.
Ang apat na sungay na tumubo pangkatapos maputol ng unang sungay ang siyang apat na kaharian ng Grecia ng magkahiwahiwalay ito. Ngunit ang mga kahariang ito ay hindi naging makapangyarian katulad noong una.
Sa katapusan ng paghahari nila, kung ang mga paglabag nila ay umabot na sa ganap na sukat, lilitaw ang isang matapang at wais/tusong hari.
Magiging makapangyarihan siya, pero hindi sa pamamagitan ng sarili niyang kakayahan. Magtataka ang mga tao sa gagawin niyang paglipol, at mananalo siya sa anumang gagawin niya. Lilipulin niya ang mga taong mkapangyarihan at ang mga banal na tao ng Diyos.
Dahil sa kakayahan niya, mananalo siya sa pandaraya niya. Ipagmamalaki niya ang kanyang sarili, at maraming tao ang papatayin niya ng walang pasabi. Lalabanan niya kahit ang Pinuno ng mga pinuno. Pero lilipulin siya hindi sa kapangyarihan ng tao kundi sa kapangyarihan ng Diyos.
Totoo ang pangitain tungkol sa mga gabi at mga umaga na ipinakita sa iyo, ngunit huwag mong sasabihin sa ibang mga tao ang tungkol sa pangitain dahil matagal pa bago mangyari ito.
Pagkatapos niyon, ako si Daniel, nanghina at nagkasakit ng ilang araw. Nang gumaling ako, bumalik ako sa trabahong ibinigay sa akin ng hari. Ngunit palagi ko parin iniisip ang pangitain iyon na hindi ko dapat maunawaan.
Si Dario na anak ni Xerxes na taga bansang Media ay naging hari sa buong Babilonia. Noong unang taon ng paghahari niya ay nalaman ko sa mga kasulatan na mananatiling giba ang Jerusalem sa loob ng 70 taon, ayon sa sinabi ng Panginoon kay Propeta Jeremias.
<range>
Kaya nanalangin ako sa Panginoon na Diyos. Nagmakaawa ako sa kanya na tulungan niya ang mga Israelita. Nag-ayuno rin ako, nagsuot ng sako, at nilagyan ko ng abo ang ulo ko.
Nanalangin ako sa Panginoon na Diyos ko at humingi ng tawad para sa mga kasalanan namin sa kanya. Sinabi ku, <<Panginoon, dakila at napakabuting Diyos, totoo ang mga pangako mo sa mga taong nagmamahal sa iyo at sumusunod sa mga utos mo.
Nagkasala kami, gumawa kami ng hindi tama, gumawa ng kasamaan, nagrebeldi at tumalikod sa mga utos at mga batas mo.
Hindi kami nakinig sa mga lingkod mong propeta na inutusan mong magsalita sa mga hari namin, mga pinuno, matatanda at lahat ng tao sa Israel.
Panginoon, matuwid ka. Pero sa amin kahiya hiya parin hanggang sa araw na ito. Ganoon din sa mga tao sa Juda, sa mga naninirahan sa Jerusalem, sa buong Israel, sa mga malapit at nasa malalayong lugar kung saan mo sila pinapunta dahil hindi sila tapat sa iyo.
Panginoon, talagang nakakahiya kami, kahit ang hari namin, mga pinuno, at matatanda dahil nagkasala kami sa inyo.
Sa Panginoon na Diyos namin nagmula ang awa at pagpapatawad, kahit nagrebeldi kami sa kanya.
Hindi namin sinunod ang Panginoon na Diyos namin at hindi namin sinunod ang mga utos niya na ibinigay niya sa amin sa pamamagitan ng mga propeta na naglilingkod sa kanya.
Lahat ng Israelita ay hindi sumunod sa Kautusan mo, ayaw nilang sundin ang mga sinabi mo. At dahil sa pagkakasala namin, dumating sa amin ang sumpa na nakasulat sa Kautusan ni Moises na lingkod mo.
Ginawa mo ang lahat ng mga bagay na sinabi mong gagawin mo sa mga taong hindi sumusunod sa iyo. Pinarusahan mo kami at ng mga namumuno sa amin sa pamamagitan ng pagdadala mo sa amin ng malaking kasamaan. Ang parusang ito sa mga taong naninirahan sa Jerusalem, walang katulad sa pagpaparusa mo sa mga taong naninirahan sa ibang mga bayan.
Katulad ng nakasulat sa Kautusan ni Moises, lahat ng kasamaang ito dumating sa amin. Ganon paman hindi namin hiningi na kaawaan kami ng Panginoon na Diyos namin, at hindi namin tinalikuran ang mga kasalanan namin at pinakinggan ang katotohanan.
Kaya inihanda ng Panginoon ang kasamaan, at ibinigay sa amin, sapagkat ang Panginoon na Diyos namin ay matuwid siya sa lahat ng mga gawa na ginagawa niya, pero hindi namin siya sinunod.
At ngayon Panginoon na Diyos namin na naglabas ng mga tao mo mula sa lugar ng Egipto sa pamamagitan ng kapangyarihan mo, at naging kilala ang pangalan mo hanggang ngayon, nagkasala kami, at gumawa ng kasamaan.
O Panginoon, ayon sa lahat ng makatuwiran mong gawa, ilayo mo sana ang galit at poot mo sa Jerusalem na bayan mo, ang banal na bundok mo. Dahil sa mga kasalanan namin at kasamaan ng mga ninuno namin, ang Jerusalem at ang mga tao mo ay naging kahihiyan sa lahat ng nasa palibot namin.
Diyos namin, pakinggan mo ang mga panalangin ko na alipin mo ngayon. Panginoon, maging mabait ka sa banal mong templo na giniba upang makilala ka ng mga tao.
Diyos namin, pakinggan mo kami. Buksan mo ang iyong mga mata. Tignan mo ang ginibang bayan na tumatawag sa pangalan mo. Hindi kami nananalangin dahil matuwid kami, kundi nanalangin kami dahil alam namin na maawain ka.
Panginoon, pakinggan mo kami at patawarin. Panginoon, kaagad mo kaming tulungan alang alang sa pangalan mo, dahil kinikilala kang Diyos sa bayan mo at mga tao mo.>>
Habang nananalangin ako, sinasabi ko ang kasalanan ko, at mga kasalanan ng kalahi kong Israelita. Nagmakaawa ako sa Panginoon na Diyos ko alang alang sa banal na bundok niya.
Habang nananalangin ako, dumating si Gabriel sa akin ng mabilis na lumilipad. Siya ang lalakeng nakita ko sa unang pangitain. Hapon iyon, oras ng paghahandog.
Tinuruan niya ako at sinabi niya sa akin, <<Daniel, lumabas ako ngayon upang bigyan ka ng karunungan at pagkaunawa.
Nang magsimula kang manalangin, sinabi ng Diyos sa akin na magdala ako ng mensahe sa iyo. Kaya pumunta ako dito sa iyo upang sabihin sa iyo dahil mahal ka ng Dios. Kaya makinig ka at unawain mo ang pangitain.>>
Nagpasya ang Diyos na parusahan ang mga tao at banal na bayan mo sa loob ng 70 linggo upang itigil nila ang pagrerebeldi sa Diyos, upang mapatawad ang mga kasalanan nila, para maipatupad ng Diyos na walang hanggang ang katuwiran niya, at mangyari ang nasa pangitain at propesiya, at para maihandog na ang templo sa Diyos.
Dapat mong malaman at maunawaan ito. Mag-uutos ang mga tao na itayong muli ang Jerusalem. At pupunta ang walang katulad na namumuno na Pinunong Itinalaga. May pitong linggo at 62 na linggo sa gitna ng dalawang nangyayaring iyan. Itatayong muli ang Jerusalem. Gagawa ng mga daan at bakod na pader, pero sa panahong iyon, magulo.
Pagkatapos ng 62 linggo, papatayin ang Pinunong Itinalaga. Walang bagay ang Pinunong Itinalaga. Pagkatapos, darating ang mga taong namumuno, wawasakin nila ang bayan at templo. Kaagad mangyayari ang mga pangyayaring ito katulad ng kaagad pagdating ng baha. Lalaban pa ang mga bansa ng mga labanan hanggang sa katapusan. Iyan ang pagwasak na sinabi ng Diyos.
Palalakasin ng namumunong iyan ang kasunduwan sa maraming tao sa loob ng isang linggo. Pero sa kalahating linggong iyan, ipag-uutos niya sa mga tao na itigil nila ang paghahandog at pagbibigay sa Diyos. Pagkatapos, nagbigay siya ng masasamang bagay sa templo na siyang naging dahilan upang iwanan ang templo. Mananatili ang mga masasamang bagay na iyan sa templo hanggang sa alisin siya ng Diyos ayon sa itinakda niya.
Sa ikatlong taon na si Ciro ang hari ng Persia, tumanggap si Daniel ng ibang mensahe mula sa Diyos. (Tinawag din si Daniel ng Beltesazar.) Totoo ang mensahe tungkol sa malaking labanan. Naunawaan ni Daniel ang mensahe sa pamamagitan ng pangitain na ipinakita sa kanya.
Ako si Daniel, pagkatapos kong makita ang pangitain iyan, nalungkot ako sa loob ng tatlong linggo.
Hindi ako kumain ng masarap na pagkain o tumikim ng ulam o uminom ng alak at hindi ako nagbango ng katawan sa loob ng tatlong linggo.
Nang 24 na araw ng unang buwan, nakatayo ako sa tabi ng malaking ilog ng Tigris.
May nakita ako doon na lalakeng nakadamit ng puting lino at may senturon siyang gawa sa ginto na mula sa Uphaz.
Ang katawan niya ay parang berilo, ang mukha niya ay parang kidlat, ang mga mata niya ay parang nagliliyab na sulo, ang mga kamay at mga paa niya ay parang pinakintab na tanso, at ang tinig ng mga salita niya ay parang ingay ng maraming tao.
Ako lang ang nakakita ng pangitain na iyon. Hindi nakita ng mga lalakeng kasama ko ang pangitain na iyon. Ganoon paman dumating sa kanila ang matinding takot. Kaya tumakbo sila upang magtago.
Kaya ako lang ang naiwan at ako lang ang nakakita ng kamangha manghang pangitain na iyon. Namutla ako at nawalan ng lakas.
Pero narinig ko ang tinig ng mga salita niya. At ng marinig ko ang mga tinig ng mga salita niya, nahimatay ako at nadapa sa lupa.
Bigla nalang may isang kamay na humawak sa akin at itinayo niya ako na nanginginig ang mga kamay at mga tuhod ko.
At sinabi niya sa akin, <<Daniel, mahal ka ng Diyos. Tumayo ka at pakinggan mong mabuti ang sasabihin ko sa iyo, dahil iniutos ako ng Diyos dito sa iyo.>> Pagkasabi niya iyon, nanginginig akong tumayo.
Pagkatapos, sinabi niya sa akin, <<Huwag kang matakot Daniel. Sapagkat sa una pang araw ng pagpapakumbaba mo sa Diyos at sa pagnanais mong maunawaan ang pangitain, dininig niya ang panalangin mo. Kaya pumunta ako dito upang sagutin ang panalangin mo.
Pero hindi ako kaagad nakapunta dito dahil pinigilan ako ng pinuno ng kaharian ng Persia sa loob ng 21 na araw. Mabuti dahil tinulungan ako ni Micael na pinuno ng mga anghel dahil ako lang ang nakikipaglaban sa mga pinuno ng Persia.
Pumunta ako dito upang ipaunawa sa iyo kung ano ang mangyayari sa mga tao mo sa hinaharap. Sapagkat ang pangitain iyan, tungkol sa darating na araw.>>
Habang nagsasalita siya sa akin, yumuko ako at hindi nakapagsalita.
Pagkatapos, hinipo ng parang lalake ang mga labi ko. Ibinuka ko ang bibig ko at nakapagsalita ako. Sinabi ko sa kanya na nakatayo sa harapan ko, <<Amo ko, dahil sa mga pangitain, dumating sa akin ang mga kahirapan at nawalan ako ng lakas.
Paano po ako makikipag-usap sa iyo kung wala na akong lakas at parang hindi na ako makahinga?>>
Kaya hinipo niya akong muli at bumalik ang lakas ko.
Sinabi niya sa akin, <<Mahal ka ng Diyos, huwag kang matakot. Sumaiyo ang kapayapaan at magpakatatag.>> Nang masabi niya sa akin ito, muli akong lumakas. Sinabi ko sa kanya, <<Ipagpatuloy mo po ang iyong pagsasalita, dahil pinalakas mo na ako.>>
Sumagot siya, <<Kailangan kong bumalik sa pakikipaglaban ko sa pinuno ng Persia. Pagkatapos, darating naman ang pinuno ng Grecia. Pero alam mo ba kung bakit ako pumunta dito sa iyo?
Pumunta ako dito upang ipaunawa sa iyo ang nakasulat sa Aklat ng Katotohanan. Sa pakikipaglaban ko, walang ibang tumulong sa akin kundi si Micael, ang pinuno ng Israel.>>
At sa unang taon na si Dario na taga Media ang naghahari sa Babilonia, ako si Gabriel na nagtanggol kay Micael at binantayan ko siya.
Ngayon, ikuwentu ko ang katotohanan sa iyo. Pinaghaharian pa ng tatlong hari ang Persia at ganoon din ang ikaapat na hari. May marami siyang ari-aran kaysa lahat ng ibang mga hari. Kaya magiging makapangyarihan siya dahil may marami siyang ari-arian. Pagkatapos, hihikayatin niya ang ibang kaharian upang lumaban sa Grecia.
Pagkatapos, isa pang makapangyarihan na hari ang darating. Maraming bansa ang sasakupin niya, at gagawin niya ang gusto niyang gawin.
Nang maging makapangyarihan siya, mawawasak ang kaharian niya at mahahati sa apat na bahagi ng daigdig, pero hindi ang mga lahi niya ang maghahari dito. Ang mga haring papalit sa kanya ay hindi makakapamahala ng katulad ng pamamahala niya. Kukunin ang kaharian niya at ibibigay sa iba.
Ang hari ng timog ay magiging makapangyarihan, pero ang isa sa mga pinuno niya ay magiging higit na matatag kaysa kanya, at siya ang maghahari sa isang kaharian na higit na makapangyarihan kaysa sa sarili niyang kaharian.
Pagkatapos ng ilang taon, magkakaisa ang hari ng timog at hilaga, dahil ipapaasawa ng hari ng timog ang anak niyang babae sa hari ng hilaga. Pero hindi magtatagal ang kapangyarihan ng babae kahit ang kapangyarihan ng hari ng hilaga. Sapagkat sa panahong iyon, papatayin ang babae at ang asawa, anak niya, at kahit ang naglilingkod sa kanya.
Darating ang araw na magiging hari sa timog ang lalake na nagmula sa pamilya ng anak na babae. Lulusubin ng haring iyan ang mga sundalong hari ng hilaga at papasukin ang malalakas/matatatag na bayan. Lalabanan niya ang hari ng hilaga at tatalunin niya siya.
Dadalhin niyang pauwi sa Egipto ang mga diyusdiyosan nila at ang mamahaling ari-arian nila na gawa sa ginto at pilak. Sa loob ng ilang taon, hindi na siya makikipaglaban sa hari ng hilaga.
Pagkatapos, lulusubin ng hari ng hilaga ang hari ng timog, pero matatalo ito at babalik siya sa lugar niya.
Ang mga anak niya, titipunin nila ang isang malaking hukbo upang makipaglaban. Ang isa sa kanila ay lulusob katulad ng baha at makakadaan sila, at ipagpapatuloy nila ang pakikipaglaban hanggang sa malalakas/matatatag na bayan ng hari ng timog.
Dahil sa galit, ang hari ng timog ay lalabas at makikipaglaban sa hari ng hilaga. At kahit inihanda ng hari ng hilaga ang napakaraming sundalo niya, matatalo siya.
Sa pananalo ng hari ng timog, magmamayabang siya at marami pa ang papatayin niya, ngunit hindi magtatagal ang pananalo niya.
Sapagkat ang hari ng hilaga muling mag-iipon ng mas marami pang sundalo kaysa dati. At pagkatapos ng ilang taon, muli siyang lulusob kasama ang maraming sundalo na nagdadala ng maraming gamit para sa pakikipaglaban.
Sa panahong iyon, maraming nagrerebeldi laban sa hari ng timog. Isa sa mga ito ay mga katulad mong Israelita na matatapang. Gagawin nila ito bilang pagtupad ng pangitain, pero matatalo sila.
Pagkatapos, lulusubin ng hari ng hilaga ang lugar na matatag na bayan na nasa timog. Palilibutan at papasukin nila iyan. Kahit ang marurunong na sundalo ng kaharian ng timog, wala silang magagawa dahil hindi nila kayang talunin ang kalaban.
Kaya gagawin ng hari ng hilaga ang anumang gusto niyang gawin at walang makakapigil sa kanya. Sasakupin niya ang magandang lugar ng Isreal, at talagang masasakop ito sa kapangyarihan niya.
Talagang gusto ng hari ng hilaga na lusubin niya ang kaharian ng timog ng buong tatag ng kaharian niya. Makikipagkasundo muna siya sa hari ng timog sa pamamagitan ng pag-aalok niya ng anak niya na maging asawa ito, upang sa pamamagitan nito matalo niya ang kaharian sa timog. Pero hindi magtatagumpay ang plano niya.
Pagkatapos nito, lulusubin ng hari ng hilaga ang mga lugar na nasa tabi ng dagat at sasakupin niya ang marami sa kanila. Ngunit may isang pinuno ang magpapatigil sa kanya sa paglapastangan niya, at talagang ibabalik niya sa kanya ang paglapastangan niya.
Kaya uuwi siya sa mga malalakas/matatatag niyang lugar. Pero matatalo siya sa labanan, at iyon ang magiging katapusan niya.
<<Ang hari na papalit sa kanya, mag-uutos siya ng isang opisyal na sapilitang maniningil ng buwis upang maragdagan ang kayamanan ng kaharian niya. Pero hindi magtatagal mamamatay ang haring ito, hindi dahil sa labanan o sa may galit sa kanya.>>
<<Ang papalit sa kanya bilang hari yong isang taong hindi iginagalang at walang karapatang maging hari. Sa hindi inaasahan ng mga tao, bigla nalang niyang sasakupin ang kaharian sa pamamagitan ng pandaraya.
Maraming sundalo ang kalaban na papatayin niya, kahit ang mga pinakapinunong pari.
Makikipagkasundo siya sa maraming bansa, pero sa huli dadayahin niya sila. Magiging makapangyarihan siya kahit maliit ang kaharian niya.
Lulusubin ng lalakeng iyan ang mga tao sa pinakamayamang lugar sa prubinsiya. Gagawin niya ang mga bagay na hindi ginawa ng mga ninuno niya. Kukunin niya ang pera at mga mahahalagang bagay mula sa mga taong mayayaman. At ibibigay niya iyan sa mga taong sumusunod sa kanya. Paplanuin niyang sakupin ang malalakas/matatatag na bayan, pero sa maikling panahon lang.>>
<<Magiging matapang at makapangyarihan ang lalakeng iyan dahil may marami siyang sundalo. Kaya lulusubin niya ang hari ng timog. Lalabanan ng hari ng timog ang lalakeng iyan kasama ang maraming makapangyarihan na sundalo. Pero matatalo ang hari ng timog, dahil sa pandaraya ng mga kalaban niya.
Papatayin siya ng mga sarili niyang tauhan na kasalo niyang kumain. Kaya matatalo ang mga sundalo niya at marami sa kanila ang mamamatay.
Ang dalawang haring ito, magsasama sila pero pareho silang magsisinungaling at mag-iisip ng masama laban sa bawat isa. Pareho silang hindi magtatagumpay sa plano nila laban sa bawat isa. At magpapatuloy ang labanan nila dahil hindi pa dumating ang itinakdang panahon.
Babalik ang hari ng hilaga sa lugar niya na dala ang maraming nasamsam niyang ari-arian mula sa pakikipaglaban. Pero bago siya uumuwi, uusigin niya ang mga tao ng Diyos at paniniwala nila. At pagkatapos, doon palang siya uuwi sa sarili niyang bayan.>>
<<Sa itinakdang panahon, babalik siya at papasok sa timog, pero ang mangyayari, hindi na katulad noong una.
Sapagkat lulusubin siya ng mga hukbong pandagat na nagmula sa kanluran. At dahil diyan, matatakot at babalik siya sa bayan niya. Ibabaling niya ang galit niya sa mga tao ng Diyos at sa paniniwala nila, pero magiging mabuti siya sa mga tumalikod sa paniniwala nila.
Pupunta ang mga sundalo ng haring iyan sa Templo ng Diyos upang dumihan. Ipapatigil niya ang araw-araw na paghahandog at maglalagay sila ng masasamang bagay na siyang magiging dahilan ng pag-iwan ng Templo.
Hihikayatin ng haring iyan ang mga taong tumalikod sa paniniwala nila sa pamamagitan ng paglilinlang niya upang gumawa ng hindi mabuti. Ngunit ang mga taong totoo sa Diyos, buong lakas silang lalaban sa kanila.
Ituturo ng mga taong marunong ang katotohanan sa maraming tao. Pero uusigin sila sa ilang araw. Papatayin sila sa pamamagitan ng mga itak at apoy, ikukulong sila at kukunin ang ari-arian nila.
Sa panahong inuusig sila, iilan lang ang tutulong sa kanila, pero maraming sasama sa kanila na nagkukunwari.
Uusigin ang ilang marunong upang maging mabuti at malinis ang mga buhay nila hanggang sa dumating ang katapusan, dahil hindi pa dumating ang itinakdang panahon.
Gagawin ng hari ng hilaga ang gusto niyang gawin. Ituturing niya ang kanyang sarili ng higit sa sinumang diyos, at lalapastanganan niya ang Diyos ng lahat ng diyos. Mananalo siya hanggang sa panahon na ipakita ng Diyos ang galit niya, dahil kailangan mangyari ang itinakda ng Diyos na dapat mangyari.
Hindi igagalang ng haring iyan ang mga diyos ng mga ninuno niya, o ang diyos na mahal ng mga babae. Ituturing niyang higit ang sarili niya kaysa mga iyon. Wala ng iginagalang na diyos maliban sa diyos na nagbabantay sa mga malalakas/matatatag na bayan. Pararangalan niya ang mga diyos na ito na hindi kilala ng mga ninuno niya. Maghahandog siya ng mga ginto, pilak, mamahaling bato, at iba pang mamahaling regalo.
<range>
Lulusubin ng haring iyan ang pinakamatatag na mga bayan. Tutulungan siya ng diyos ng ibang bansa. Pararangalan ng haring iyan ang mga taong kumikilala sa kanya. Bibigyan niya sila ng karapatang maghari sa maraming tao. At bibigyan niya sila ng lugar bilang gantimpala.
Pagdating ng katapusan, makikipaglaban ang hari ng timog sa hari ng hilaga. Pero lulusubin siya ng hari ng hilaga ng may mga karwaheng ginagamit sa pakikipaglaban, mga sundalong nakasakay sa kabayo at mga hukbong pandagat. Lulusubin niya ang maraming bansa at maninira siya ng parang baha.
Lulusubin din ng haring iyan ang magandang lugar ng Israel at maraming tao ang mamamatay. Pero makakatakas ang mga taong taga Edom at Moab at ang mga pinuno ng Ammon.
Maraming bansa ang sasakupin niya, kasama dito ang Egipto.
Mapapasa kanya ang ginto, pilak, at ang lahat ng ari-arian ng Egipto. Sasakupin din niya ang mga taong naninirahan sa Libya at sa Etiopia.
Pero may balitang manggagaling sa silangan at sa hilaga na siyang makakatakot sa kanya. Kaya lulusob siya ng sobrang galit, at maraming tao ang talagang malilipol niya.
Magtatayo siya ng tolda ng hari sa gitna ng dagat, at banal na bundok. Pero mamamatay siyang wala man lang tutulong sa kanya.>>
<<Sa panahong iyon, darating si Micael. Siya ang dakilang anghel na nagbabantay sa mga tao mo. At may kaguluhan sa panahong iyan na hindi pa nangyayari kailanman mula ng magkaroon ng bansa hanggang sa panahong iyon. Pero sa panahong iyon, maliligtas ang mga tao mo na nakasulat ang pangalan sa aklat.
Bubuhayin ang marami mula sa mga patay. Ang iba sa kanila ay tatanggap ng buhay na walang hanggan, pero ang iba isusumpa sila at ibibigay sa walang hanggang kahihiyan.
Ang mga taong marurunong at nagtuturo sa mga taong mamuhay ng matuwid, kumikinang silang parang bituin sa langit kailanman.
Pero, Daniel, irolyo mo muna ang aklat na ito at huwag mo munang sabihin sa mga tao ang mensaheng ito hanggang sa darating ang katapusan. Habang hindi pa ito ipinapaalam, maraming magsisikap na maunawaan ang mga nangyayari.>>
Pagkatapos niyang sabihin iyon, may nakita pa akong dalawang tao nakatayo sa magkabilang gilid ng ilog.
Nagtanong ang isa sa kanila sa taong nakadamit ng telang lino na nakatayo sa itaas ng ilog, <<Gaano katagal bago mangyari ang mga kamangha manghang pangyayaring iyon?>>
Itinaas ng taong nakadamit ng telang lino ang dalawang kamay niya at narinig kong sumumpa siya sa Diyos na buhay kailanaman. Sinabi niya, <<Matatapos ito sa loob ng tatlong taon at kalahati, kapag matatapos na ang kahirapan ng mga tao ng Diyos.>>
Narinig ko ang mga sinabi ng lalakeng iyan, pero hindi ko naunawaan. Kaya tinanong ko siya, <<Pagkatapos mangyari ang lahat ng ito, ano ang mangyayari?>>
Sinabi ng lalakeng iyan sa akin, <<Daniel, hayaan mo na iyon, dahil ang sagot sa tanong mo ay mananatiling nakalihim at hindi maaaring sabihin hanggang sa dumating ang katapusan.
Maraming magiging malinis sa buhay. Pero ang mga taong gumagawa ng masama lalo pa silang magpapakasama. Hindi nila mauunawaan ang mga ito. Pero ang mga taong marurunong, mauunawaan nila iyan.>>
<<May 1,290 araw mula sa pagpapatigil ng mga tao na maghandog sa Diyos bawat araw hanggang sa itayo sa Templo ang masasamang bagay na siyang magiging dahilan ng pag-iwan ng Templo.
Pagpalain ang mga taong naghihintay hanggang sa matapos ang 1,335 araw.>>
Ikaw Daniel, ipagpatuloy mo ang iyong ginagawa. Mamamatay ka, pero bubuhayin kang muli sa mga huling araw upang tanggapin mo ang iyong gantimpala na inihanda para sa iyo.>>





















































































































































































































































































































































































































































Isang araw, nagsalita ang Panginoon kay Jonas na anak ni Amitai.
Sinabi ng Panginoon sa kanya, <<Pumunta ka sa kilalang bayan ng Nineve. Paalalahanan mo ang mga taong naninirahan doon na tumigil na sila sa paggawa ng masama. Alam kong ang mga taong iyan palaging gumagawa ng ganyan.>>
Ngunit hindi sinunod ni Jonas ang Panginoon kundi ang ginawa niya, pumunta siya sa Jopa at nakita niya doon ang isang barkong patungo sa Tarsis. Nagbayad siya sa lalaking may ari ng barko at sumakay siya papuntang Tarsis, ginawa niya iyan dahil akala niya matatakasan niya ang Panginoon.
Ngunit pinalakas ng Panginoon ang hihip ng hangin sa Dagat Mediteraneo. At naging sobrang malakas na bagyo. Natakot ang mga lalake na nasa barkong iyan dahil baka sirain ng bagyo ang barko nila.
Natakot ang lahat ng lalake na nagtatrabaho sa barkong iyan. Kaya tumawag ang bawat isa sa kanila sa diyos nila. Hiniling ng mga lalakeng iyan sa mga diyos nila na tulungan niya sila. Itinapon nila sa dagat ang mabibigat na bagay na nasa barko upang maging magaan ang barko. Ngunit pumasok si Jonas sa loob ng kwarto at natulog ng mahimbing.
Pumunta ang pinuno ng barko kay Jonas at sinabi sa kanya, <<Bakit ka natutulog? Bumangon ka at manalangin sa diyos mo! Hingin mo sa kanya na tulungan niya tayo. Baka pakinggan ng diyos mo ang panalangin mo upang hindi tayo mamatay.>>
Pagkatapos, ang mga nagtatrabaho sa barko nag-usap-usap sila, <<Meron dito sa atin ang dahilan nitong kaguluhan. Kaya magbunutan tayo upang malaman natin ang dahilan nitong nangyayari.>> Kaya ginawa nila iyan at si Jonas ang nabunut nila.
Pagkatapos, tinanong ng mga lalake si Jonas, <<Ikaw ba ang dahilan ng kaguluhang ito? Ano ang trabaho mo? At saang bansa ang pinagmulan mo? Saan bansa ang tinitirhan mo? At sino ang mga tao mo?>>
Sumagot si Jonas, <<Hebreo ako at pinupuri ko ang Panginoon na Diyos ng langit na gumawa ng dagat at lupa.>>
Alam ng mga lalakeng iyan na tinakasan ni Jonas ang Panginoon dahil sinabi niya sa kanila na tumakas siya sa Panginoon. Kaya natakot sila at tinanong nila siya, <<Anong ginawa mo?>>
Lalong lumakas ang hangin at lalong lumaki ang alon. Kaya tinanong ng mga lalakeng iyan si Jonas, <<Ano ang dapat naming gawin sa iyo upang pumayapa ang dagat?>>
Sinabi ni Jonas sa kanila, <<Buhatin ninyo ako at itapon sa dagat upang pumayapa ang dagat. Alam kong ako ang dahilan kaya sobrang lakas ng bagyo ngayon.>>
Ngunit sinubukan ng mga lalake na magsagwan papunta sa gilid. Ngunit hindi sila makasagwan dahil napakalakas ng hangin at lumaki ang alon.
Pagkatapos, tumawag ang mga lalake sa Panginoon. Sinabi nila, <<Panginoon, huwag mong hayaan na mamatay kami dahil sa gagawin namin ngayon sa lalakeng ito kahit hindi pa namin napapatunayan na nagkasala siya. Kaya kung mamatay ang taong ito, huwag mo kaming parusahan. Panginoon, lagi mong ginagawa ang gusto mong gawin.>>
Pagkatapos, binuhat ng mga lalake si Jonas at itinapon sa tubig. At tumigil ang sobrang lakas ng hangin. At naging mapayapa ang dagat.
Pagkatapos, nakita ng mga lalake ang nangyari, natakot sila sa Panginoon. Naghandog sila sa Panginoon at gumawa sila ng mga pangako sa kanya.
Nagpadala ang Panginoon ng napakalaking isda at nilamon si Jonas. Nasa tiyan niyan ng isda si Jonas sa loob ng tatlong araw at tatlong gabi.
Habang nasa loob ng tiyan ng isda si Jonas, nanalangin siya sa Panginoon na Diyos niya.
Sinabi ni Jonas sa Panginoon, Noong nasa kaguluhan ako, tumawag ako sa inyo Panginoon. At sinagot mo ako. Nang nasa tiyak na kamatayan ako, tumawag ako sa iyo upang tulungan mo ako.
Itinapon mo ako sa Dagat Mediteraneo. Nasa malalim na tubig ako. Napapalibutan ako ng tubig. At nasa itaas ko ang malalaking alon. .
Sinabi ko, <Itinaboy mo ako sa lugar na malayo sa iyo. Ngunit tumingin akong muli patungo sa banal na Templo mo.>
Nasa gitna ako ng malalim na tubig na ikakamatay ko na. At nabalot sa ulo ko ang mga damo na lumalaki sa dagat.
Sumadsad ako sa paanan ng mga bundok sa dagat. At parang nakakulong ako doon kailanman. Ngunit ikaw ang Panginoon. Ikaw ang Diyos ko. Inilabas mo ako mula doon sa ilalim.
Nang mamatay na ako, naalala kita Panginoon. Nanalangin ako sa iyo. At pinakinggan mo ako sa banal na templo mo.
Nagpupuri ang mga tao sa walang kwentang mga diyusdiyosan. Kahit mahal na mahal ng Diyos ang mga taong iyan, hindi nila siya minahal.
Ngunit maghahandog ako sa iyo. Aawit ako sa iyo ng pasasalamat. Tutuparin ko ang pangakong ginawa ko sa iyo. Sasabihin ko, < Panginoon, ikaw lang ang Diyos na magliligtas sa mga tao.>
Pagkatapos, inutusan ng Panginoon ang isda na iluwa si Jonas sa gilid ng tubig.
Pagkatapos, nagsalitang muli ang Panginoon kay Jonas.
Sinabi ng Panginoon, <<Pumunta ka sa kilalang bayan ng Nineve at ipangaral mo sa mga taong naninirahan doon ang mensahe na ipinapasabi ko sayo.>>
At sinunod nga ni Jonas ang Panginoon. Pumunta siya sa Nineve. Ang Nineve ay malaking bayan dahil tatlong araw kung lalakarin iyan.
Pumasok si Jonas sa Nineve. Pagkatapos ng maghapong paglalakad, ibinalita niya sa mga tao doon na, <<Pagkatapos ng apatnapong araw, wawasakin ang Nineve!>>
At pinaniwalaan ng mga taong naninirahan doon ang mensahe ng Diyos na ipinasabi niya kay Jonas. Kaya ang lahat ng taong mahalaga at hindi mahalaga nagdisisyon sila na mag-ayuno at magdamit ng panluksa.
Pinakinggan din ng hari ng Nineve ang mensahe ni Jonas. Kaya umalis siya sa truno niya at inalis niya ang damit niya. Pagkatapos, nagdamit siya ng panluksa at umupo sa alikabok.
Pagkatapos, nagpadala ng mensaye ang hari sa lahat ng taong naninirahan sa Nineve. Sinabi niya, <<Ito ang utos mula sa hari at sa kanyang mga pinuno. Huwag muna ninyong pabayaang kumain ang mga tao at ganoon din ang mga hayop katulad ng baka o mga tupa. At hindi dapat uminom ang mga tao at mga hayop.
Kailangan magdamit ang mga tao at mga hayop ng damit para sa pagluluksa. At kailangan tumawag ang lahat sa Diyos ng buong puso. Tumigil kayo sa paggawa ng masama at huwag pahirapan ang ibang tao.
Baka kaawaan tayo ng Diyos at upang hindi na siya magalit sa atin, at hindi na tayo mamamatay.>>
Nakita ng Diyos ang ginawa ng mga tao. Nakita niya na tumigil na sila sa paggawa ng masama. Kaya naawa siya sa mga tao at hindi na niya winasak ang bayan nila katulad ng ipinasabi niya.
Ngunit inisip ni Jonas na hindi mabuti ang ginawa ng Diyos. Kaya nagalit siya.
Nanalangin si Jonas sa Panginoon at sinabi niya, <<Panginoon, habang nasa bahay ako, inisip ko na patatawarin mo ang mga taong nasa Nineve. Sinubukan kong pigilan ka sa pagpapatawad mo sa mga taong ito. Kaya hindi kita sinunod at pumunta ako sa Tarsis. Alam kong mahabagin ka at mabuti ang kalooban. At alam kong gindi ka kaagad nagagalit at minahalal mo ang mga tao. Ayaw mong mapahamak ang sinuman.
Panginoon, mabuti pang kunin mo na ako. Lalo ko pang gusto iyan kaysa buhay ako ngayon.>>
Ngunit sinabi ng Panginoon, <<Wala kang karapatang magalit.>>
Umalis si Jonas sa bayan. At pumunta siya sa gilid ng bayan na nasa silangan. Gumawa siya ng masisilungan at naupo siya doon. Tinitignan niya kung ano ang mangyayari sa bayan.
Pagkatapos, pinalaki ng Panginoon ang halaman para kay Jonas at pinayabong niya ang dahon upang hindi siya masikatan ng matinding araw dahil malilim ang loob ng halaman. Kaya tuwang tuwa si Jonas dahil sa halaman na iyan.
Ngunit sa susunod na araw, bago lumabas ang araw, nagpadala ng uod ang Diyos sa halamang iyan. Kinain niya iyan. Kaya natuyo at namatay ang halaman.
Nang sumikat na ang araw, ang ginawa ng Diyos pinahihip niya ang mainit na hangin sa silangan. At nasisikatan ng araw si Jonas. Pagkatapos, nainitan siya ng araw. Sinabi niya, <<Mabuting mamatay nalang ako kaysa buhay ako ngayon.>>
Ngunit sinabi ng Diyos kay Jonas, <<Hindi ka dapat magalit dahil sa nangyari sa halaman.>> Sumagot si Jonas, << Dapat akong magalit dahil sa nangyari sa halaman! mabuting mamatay nalang ako.>>
Ngunit sinabi ng Panginoon,<<Kinakaawaan mo ang halamang iyan. Pero hindi ikaw ang nag-alaga at nagpalaki. Sa loob ng isang gabi tumubo siya at kinabukasan namatay.
Ganyan din ang pagkaawa ko sa kilalang bayan ng Nineve na kinaroroonan ng 120,000 na tao. Hindi nila alam ang tungkol sa mabuti at masama. Naninirahan din diyan ang maraming hayop.>>





















































































































































































































































































































































































































































































































































































Ito ang listahan ng mga ninuno ni Jesu Cristo na lahi ni David na lahi ni Abraham.
Si Abraham ang ama ni Isaac, si Isaac ang ama ni Jacob, at si Jacob ang ama ni Juda at mga kapatid niya.
Si Juda ang ama nila Fares at Zara, at si Tamar ang ina nila, si Fares ang ama ni Esrom, at si Esrom ang ama ni Aram.
Si Aram ang ama ni Aminadab, si Aminadab ang ama ni Naason, at si Naason ang ama ni Salmon.
Si Salmon ang ama ni Boaz at si Rahab ang ina niya, si Boaz ang ama ni Obed at si Ruth ang ina niya, at si Obed ang ama ni Jesse.
Si Jesse ang ama ni Haring David at si Haring David ang ama ni Solomon. (Ang nanay niya ay ang dating asawa ni Urias.)
Si Solomon ang ama ni Rehoboam, si Rehoboam ang ama ni Abias, at si Abias ang ama ni Asa.
Si Asa ang ama ni Jehoshafat, si Jehoshafat ang ama ni Joram, at si Joram ang ama ni Ozias.
Si Ozias ang ama ni Jotam, si Jotam ang ama ni Ahaz, at si Acaz ang ama ni Ezequias.
Si Ezequias ang ama ni Manases, si Manases ang ama ni Amos, at si Amos ang ama ni Josias.
Si Josias ang ama ni Jeconias at mga kapatid niya. Sa panahong iyan, dinakip ang mga Israelita at inalipin sila sa Babilonia.
Pagkatapos silang alipinin sa Babilonia, naging anak ni Jeconias si Salatiel at si Salatiel ang ama ni Zerubabel.
Si Zerubabel ang ama ni Abiud, si Abiud ang ama ni Eliaquim, at si Eliaquim ang ama ni Azor.
Si Azor ang ama ni Sadoc, si Sadoc ang ama ni Aquim, at si Aquim ang ama ni Eliud.
Si Eliud ang ama ni Eleazar, si Eleazar ang ama ni Matan, at si Matan ang ama ni Jacob.
Si Jacob ang ama ni Jose na asawa ni Maria. Si Maria ang ina ni Jesus na tinatawag na Cristo.
Ang katotohanan, mayroon ng labing apat na saling lahi mula kay Abraham hanggang kay David, mayroon labing apat na saling lahi namang mula kay David hanggang sa pagkaalipin ng mga Israelita sa Babilonia, at may labing apat na saling lahi mula sa pagkaalipin hanggang sa ipanganak si Jesus na tinatawag na Cristo.
Ganito ang pagkasilang kay Jesu Cristo. Si Maria ang ina niya, nakatakda na siyang ikasal kay Jose. Ngunit bago sila magsama, nalaman ni Maria na buntis siya sa pamamagitan ng Espirito ng Diyos.
Si Jose na ang mapapangasawa niya ay isang matuwid na tao at ayaw niyang mapahiya si Maria. Kaya naisip niya na makipaghiwalay siya kay Maria ng lihim.
Ngunit habang pinag-iisipan iyon ni Jose, nagpakita sa panaginip niya ang isang Anghel ng Diyos na nagsasabing, <<Jose, layi ni David, huwag kang matakot na pakasalan si Maria sapagkat naglihi siya sa pamamagitan ng Espirito ng Diyos.
Manganganak siya ng isang lalaki at ang ipapangalan mo sa kanya Jesus, sapagkat ililigtas niya ang mga tao niya sa kanilang mga kasalanan.>>
Nangyari ang lahat ng iyan upang matupad ang sinabi ng Diyos sa pamamagitan ng propeta,
<<Maglilihi ang isang dalaga at manganganak siya ng isang lalake. Tatawagin siyang Emmanuel.>> (Ang ibig sabihin ng Emmanuel, <<Kasama natin ang Diyos.>>)
Nang gumising si Jose, sinunod niya ang sinabi ng anghel ng Panginoon at pinakasalan niya si Maria.
Ngunit hindi niya sinipingan si Maria hanggang sa isilang niya ang isang lalaki. Nang naisilang na ang sanggol, ipinangalan na ni Jose sa kanya si Jesus.
Ipinanganak si Jesus sa bayan ng Bethlehem sa probinsya ng Judea noong si Herodes ang hari. Isang araw, dumating sa Jerusalem ang ilang tao na nag-aaral sa paggalaw ng bituin. Nagmula sila sa sinisikatan ng araw.
Nagtanong sila, <<Saan isinilang ang Hari ng mga Judio? Itinanong namin ito dahil nakita namin ang bituin sa sinisikatan ng araw na tanda kung saan siya isinilang. Kaya pumunta kami dito upang purihin namin siya.>>
Nang malaman ni haring Herodes ito, nag-alala siya at ganoon din ang lahat ng taong nasa bayan ng Jerusalem.
Kaya ipinatawag ni Herodes ang lahat ng namumunong pari at mga nagtuturo ng Kautusan upang itanong niya sa kanila, <<Saan ipanganak si Cristo?>>
Sumagot sila, <<Sa Bethlehem na sakop ng probinsyang Judea, sapagkat ganito ang isinulat ng propeta,
<Kayong mga tao sa Bethlehem sa lupain ng Juda, hindi kayo ang pinakamababa sa mga bayan ng Juda, sapagkat manggagaling sa inyo ang isang mamumuno na magpapastol sa mga Israelita.> >>
Nang malaman ni Herodes ito, lihim niyang ipinatawag ang mga tao na nag-aaral sa paggalaw ng bituin at tinanong niya sila kung kailan nila unang nakita ang bituin.
Pagkatapos, pinapunta niya sila sa Betlehem. Ipinagbilin niya sa kanila, <<Umalis na kayo at hanapin ninyong mabuti ang sanggol. Kung makita ninyo, agad ninyong ibalita sa akin upang makapunta rin ako at sasambahin ko siya.>>
Pagkatapos nilang marinig ang bilin ng hari, umalis na sila. Habang naglalakad sila, muling nagpakita ang bituin na nakita nila sa sinisikatan ng araw. Kaya sobrang tuwa nila at sinunod nila ito hanggang sa makarating sila sa kinaroroonan ng sanggol.
<range>
Pagkapasok nila sa bahay, nakita nila ang sanggol na nasa tabi ng ina niya na si Maria. Nagpatirapa sila upang purihin ang sanggol at inilabas nila ang mga dala nilang ginto, insenso, at mira upang ihandog sa kanya.
Nang pauwi na sila, nagsalita ang Diyos sa pamamagitan ng panaginip nila, <<Huwag na kayong bumalik kay Herodes.>> Kaya dumaan nalang sila sa ibang daan pauwi.
Nang umalis na ang mga nag-aaral sa paggalaw ng bituin, nagpakita sa panaginip ni Jose ang isang anghel ng Panginoon. Sinabi ng anghel sa kanya, <<Gumising ka, dalhin mo ang mag-ina at tumakas kayo papunta sa Egipto. Manatili muna kayo roon hanggang hindi ko sasabihin na bumalik na kayo, sapagkat hinahanap ni Herodes ang bata upang patayin.>>
Kaya sa gabing iyon, gumising si Jose at dinala niya ang mag-ina sa Egipto.
At nanatili sila doon hanggang sa mamatay si Haring Herodes. Sa gayon, natupad ang sinabi ng Diyos sa pamamagitan ng propeta, <<Tinawag ko ang anak ko na umalis sa bansang Egipto.>>
Nang malaman ni Haring Herodes na nilinlang siya ng mga lalake na nag-aaral sa panggalaw ng bituin, galit na galit siya. Kaya ipinapatay niya ang lahat ng batang lalake na edad na dalawang taon pababa sa Betlehem at sa mga lugar na nakapalibot doon. Sapagkat iyon ang taon na natandaan niya kung kailan nagpakita ang bituin sa mga lalake na nag-aaral sa paggalaw ng bituin.
Sa kasamaan na ginawa ni Herodes, natupad ang sinabi ni Propeta Jeremias,
<<May narinig siyang iyakan at malakas na panaghoy sa bayan ng Rama. Iniiyakan ni Raquel ang kanyang mga anak. Walang makakapag-aliw sa kanyang kalungkutan sapagkat patay na sila.>>
Pagkamatay ni Herodes, habang nasa Egipto si Jose, muling nagpakita sa kanya ang isang anghel ng Diyos sa pamamagitan ng panaginip niya.
Sinabi ng anghel sa kanya, <<Jose, gumising ka. Iuwi muna ang mag-ina sa Israel, dahil namatay na ang gustong pumatay sa bata.>>
Kaya gumising si Jose at iniuwi niya ang mag-ina sa Israel.
Ngunit nang malaman ni Jose na si Arquelao ang hari sa Judea na kapalit ng ama niyang si Herodes, natakot silang pumunta doon. Kaya muli siyang binalaan ng Diyos sa pamamagitan ng panaginip at tumuloy sila sa Galilea.
At nananatili sila sa Nazaret. Sa ganoon, natupad ang sinabi ng mga propeta, <<Tatawaging Nazareno>> ang Cristo.
Sa panahong iyon, dumating si Juan na Tagabautismo sa ilang sa probinsya ng Judea na nangangaral ng ganito,
<<Pagsisihan at itigil ninyo ang paggawa ng kasalanan, sapagkat malapit na ang paghahari ng Diyos.>>
Si Juan ang tinutukoy ni propeta Isaias ng sinabi niya, <<Mayroong isang tumatawag sa ilang, na nagsasabing <Ihanda ninyo ang dadaanan ng Panginoon Ituwid ninyo ang bawat dadaanan niya.>>
Ang damit ni Juan, gawa sa balahibo ng kamelyo at gawa sa balat ng hayop ang sinturon niya. Ang kinakain niya ay balang at pulot pukyutan.
Marami ang taong pumunta sa kanya galing sa bayan ng Jerusalem, sa mga lugar sa prubinsya ng Judea, at sa mga lugar na nakapalibot sa ilog ng Jordan.
Ipinahayag nila ang mga kasalanan nila at binautismuhan sila ni Juan sa ilog ng Jordan.
Ngunit ng makita ni Juan ang maraming Pariseo at Saduceo na pupunta rin magpabautismo, sinabi niya sa kanila, <<Kayong mga katulad ng ulopong! Sino ang nagsabing makakatakas kayo sa darating na parusa ng Diyos?
Kung totoong nagsisi kayo sa mga kasalanan ninyo, ipakita ninyo sa mga gawa ninyo.
Huwag ninyong isipin na hindi kayo mapaparusahan dahil lahi ni Abraham. Sinasabi ko sa inyo na kahit ang mga batong ito, magagawa ng Diyos na mga lahi ni Abraham.
Ngayon, katulad kayo ng kahoy na hindi namumunga ng mabuti. Kaya nakahanda ng magparusa ang Diyos sa inyo na parang palakol na nakahanda ng pumutol ng punong kahoy at itapon sa apoy.>>
<<Binabautismuhan ko kayo sa tubig bilang patotoo sa pagsisisi ninyo, ngunit may isang darating na makapangyarihan pa sa akin. Hindi ako karapatdapat na magdala ng sandalyas niya. Babautismuhan niya kayo sa Espirito ng Diyos at sa apoy.
Siya ang maghihiwalay sa gumagawa ng kabutihan sa mga gumagawa ng kasamaan katulad ng isang nagtatatip ng trigo. Dahil ang trigo na naitatip niya ang siyang itinatago. Ngunit ang ipa ay sinusunog sa apoy na hindi namamatay.>>
Dumating si Jesus sa ilog ng Jordan na galing sa probinsya ng Galilea upang magpabautismo kay Juan.
Ngunit ayaw sana ni Juan na bautismuhan si Jesus. Kaya sinabi ni Juan, <<Ako sana ang dapat mong bautismuhan, ngunit bakit ikaw ang nagpapabautismo sa akin?>>
Ngunit sumagot si Jesus, <<Hayaan mong mangyari ngayon ito, dahil ito ang dapat nating gawin upang matupad ang buong kalooban ng Diyos.>> Kaya pumayag si Juan.
Nang mabautismuhan na si Jesus, umahon siya sa tubig at nakita niyang nabuksan ang langit at dumapo sa kanya ang Ispirito ng Diyos na parang isang kalapati.
At may isang tinig na nagsasabing, <<Ito ang minamahal kong Anak na kalugodlugod sa akin.>>
Pagkatapos, inihatid ng Espirito ng Diyos si Jesus sa ilang upang tuksuin ni Satanas.
Doon nag-ayuno si Jesus ng apat napong araw at apat napong gabi. Kaya nagutom siya.
Dumating ngayon ang mapanuksong Satanas at sinabi sa kanya, <<Kung ikaw ang Anak ng Diyos, gawin mo ngang pagkain ang mga batong ito.>>
Ngunit sumagot si Jesus, <<Nasa kasulatan, <Hindi lang sa pagkain nabubuhay ang tao kundi sa bawat salita ng Diyos.> >>
Pagkatapos, isinama siya ni Satanas sa taloktok ng templo sa Jerusalem.
At sinabi niya kay Jesus, <<Kung ikaw nga ang anak ng Diyos, sige nga magpatihulog ka. Dahil nasa kasulatan, <Iuutos ng Diyos ang mga anghel niya at sasaluhin ka nila upang hindi matisod ang paa mo sa bato.>>>
Sumagot si Jesus, <<Nasa kasulatan, <Huwag mong subukan ang Panginoon mong Diyos.>>>
Pagkatapos, isinama siya ni Satanas sa napakataas na bundok at ipinakita sa kanya ang lahat ng kaharian sa mundo at ang kayamanan ng mga ito.
At sinabi ni Satanas kay Jesus, <<Ang lahat ng iyan, ibibigay ko sa iyo, kung luluhod ka sa akin at magpupuri sa akin.>>
Sumagot si Jesus, <<Lumayas ka Satanas! Dahil nasa kasulatan, <Ang Panginoon mong Diyos lamang ang sasambahin at paglilingkuran mo.>>>
Pagkatapos niyan, iniwan siya ni Satanas. At dumating ang anghel ng Diyos at nagsuyo kay Jesus.
Nang mabalitaan ni Jesus na nakabilanggo si Juan, bumalik siya sa probinsya ng Galilea.
Pero hindi na siya nanatili sa bayan ng Nazaret kundi sa bayan ng Capernaum, sa tabi ng dagat ng Galilea sa hangganan ng Zebulun at Naftali.
Sa ganoon, natupad na ang sinabi ni Propeta Isaias:
<<Ang lugar ng Zebulun at ang lugar ng Neftali ang siyang dinadaanan papunta sa lawa na nasa kabila ng ilog Jordan. Ang mga lugar na iyan, sakop ng Galilea na tinitirhan ng mga hindi Judio.
Namumuhay sa dilim ang mga tao roon, ngunit makakakita sila ng walang katulad na liwanag. Kahit nasa madilim sila papunta sa kamatayan, maliliwanagan ang kanilang isip.
Mula noong dumating si Jesus sa Capernaum, nangaral siya. Sinabi niya, <<Pagsisihan at itigil na ninyo ang paggawa ng kasalanan, sapagkat malapit na ang paghahari ng Diyos.>>
Habang naglalakad si Jesus sa tabi ng lawa ng Galilea, nakita niya ang magkapatid na sina Simon na tinatawag na Pedro at si Andres. Naghahagis sila ng lambat dahil trabaho nila ang manghuli ng isda.
Sinabi ni Jesus sa kanila, <<Sumunod kayo sa akin dahil gagawin ko kayong nagpapalapit ng mga tao na sumampalataya sa akin katulad ng panghuhuli ninyo ng isda.>>
Kaagad nilang iniwanan ang lambat nila at sumunod sila kay Jesus.
Habang ipinagpapatuloy ni Jesus ang paglalakad niya, nakita niya ang magkapatid na si Santiago at si Juan na nasa bangka na nag-aayos ng lambat nila. Kasama nila si Zebedeo na ama nila. Tinawag din sila ni Jesus upang sumama sa kanya.
Kaya agad nilang iniwanan ang bangka nila sa ama nila at sumama sila kay Jesus.
Pinuntahan ni Jesus ang buong probinsya ng Galilea at pumasok siya sa mga bahay na pinagtitipunan ng mga Judio upang magturo. Ipinangaral niya ang Mabuting Balita tungkol sa paghahari ng Diyos. Pinagaling din niya ang lahat ng iba't ibang klase ng sakit at may karamdaman.
Kumalat ang balita tungkul kay Jesus sa buong probinsya ng Siria. Kaya dinala sa kanya ang lahat ng may sakit at mga nahihirapan sa karamdaman nila, at mga sinasapian ng masamang espirito at mga may sakit na epilepsi at mga hindi nakakalakad. Pinagaling niya ang lahat ng iyon.
Kaya sinundan siya ng napakaraming tao na galing sa probinsiya ng Galiea, sa mga bayan ng Decapolis, sa bayan ng Jerusalem, sa probinsiya ng Judea, at sa ibayo ng Ilog Jordan.
Nang makita ni Jesus ang maraming tao, umakyat siya sa isang bundok at umupo doon. Lumapit sa kanya ang mga tagasunod niya
at nagsimula siyang nangaral. Sinabi niya,
<<Pinagpala ang mga taong mababa ang kalooban na wala nang ibang pinagkakatiwalaan kundi ang Diyos lamang, sapagkat makakasama sila sa pinaghaharian niya.>>
Pinagpala ang mga taong sobrang lungkot at may kasamang iyak, sapagkat aaliwin sila ng Dios.
Pinagpala ang mga taong mababa ang kalooban, sapagkat mamanahin nila ang mundo.
Pinagpala ang mga taong nasasabik sa paggawa ng katuwiran katulad ng isang taong gutom at nauuhaw, sapagkat bubusugin sila ng Diyos sa katuwiran.
Pinagpala ang mga taong maawain, sapagkat kaaawaan din sila ng Dios.
Pinagpala ang mga taong malinis ang puso, sapagkat makikita nila ang Dios.
Pinagpala ang mga taong gumagawa ng pagkakasundo, sapagkat tatawagin silang mga anak ng Diyos.
Pinagpala ang mga taong inuusig dahil sa pagsunod nila sa kalooban ng Diyos, sapagkat makakasama sila sa pinaghaharian niya.
Pinagpala kayo kung inaalipusta nila kayo, inuusig at pinagsasabihan ng lahat ng klase ng masama dahil sa pagsunod ninyo sa akin.
Dahil ganyan din ang nararanasan ng mga propeta noon. Kaya kung nararanasan ninyo iyan, magsaya kayo at matuwa, sapagkat mahalaga ang gantimpala ninyo sa langit.
<<Kayong mga tagasunod ko maihahalintulad kayo sa asin sa lahat ng tao sa mundo. Ngunit kung mawawala ang lasa ng asin, hindi na maibabalik at wala ng pakinabang. Kaya itatapon na lang nila ito sa daan at tinatapaktapakan ng mga tao. >>
<<Kayo ang ilaw sa mga tao sa mundo katulad ng isang bayan sa ibabaw ng isang bundok na hindi maitatago.
Walang taong nagsisindi ng ilaw na itatago niya sa ilalim ng pinagtataguan kundi ilalagay niya ang ilaw sa lalagyan upang maliwanagan ang lahat ng nasa bahay.
Ganon din ang dapat ninyong gawin. Pailawan ninyo ang ilaw ninyo sa mga tao upang makita nila ang mabuti ninyong ginagawa at pupurihin nila ang Ama ninyong nasa langit.>>
<<Huwang ninyong isipin na naparito ako upang gawing walang kabuluhan ang kautusan na ipinasulat kay Moises at isinulat ng mga propeta. Pumunta ako dito upang tuparin ko ang mga ito.
Sinasabi ko sa inyo na habang may langit at lupa, kahit isang guhit lang sa kautusan, hindi mawawalan ng halaga hanggang hindi pa natutupad ang lahat.
Kaya kung sinuman ang lumabag sa maliliit na bahagi ng kautusan at magturo sa iba na lumabag din, itinuturing siyang pinakamababa sa lahat ng mga kasama sa pinaghaharian ng Diyos. Ngunit sinuman ang sumunod sa kautusan at magturo sa iba na sumunod din, itinuturing siyang mataas sa mga kasama sa pinaghaharian ng Diyos.
Sinasabi ko sa inyo na kung hindi ninyo hihigitan ang paggawa ng katuwiran ng mga tagapagturo ng Kautusan at ng mga Pariseo, hindi kayo makakasama sa pinaghaharian ng Diyos.>>
Sinabi pa ni Jesus, <<Narinig ninyo ang sinabi sa mga ninuno natin, <Huwag kang papatay ng tao, sapagkat kung sinuman ang papatay ng tao, hahatulan siya.>
Ngunit ngayon, sinasabi ko sa inyo ang sinumang may galit sa kanyang kapatid, hahatulan siya ng Diyos. At sinuman ang lumapastangan sa kanyang kapatid at nagsasabing <Wala kang kwenta!>, ihaharap siya sa mga matatandang Judio na naglilitis. At kung sinuman ang magsasalita sa kapatid niya, <Wala kang alam!> mapupunta siya sa impiyerno.
Kaya kung magbibigay ka sa pinaghahandugan sa Diyos at naaalala mong may galit sa iyo ang kapatid mo,
iwanan mo muna ang iyong handog sa harap ng pinaghahandugan, at makipagkasundo ka muna sa kanya. Pagkatapos, bumalik ka at maghandog sa Diyos.>>
<<Kung may magsasakdal sa iyo, kaagad kang makipagkasundo sa kanya habang hindi ka pa niya naidimanda. Dahil kung hindi, baka iharap ka niya sa naglilitis at pagkatapos ibibigay ka rin ng naglilitis sa pulis upang ikulong.
Sinasabi ko sa iyo na hindi ka makakalabas sa bilangguan hanggang hindi mo pa nababayaran ang lahat ng ipinapabayad nila sa iyo.>>
<<Narinig ninyo ang sinabi noong una, <Huwag kang mangangalunya.> >>
Ngunit ngayon, sinasabi ko sa inyo na tignan mo pa lang ang isang babae nang may masamang isip, nagkakasala ka ng pangangalunya.>
Kaya kung ang kanang mata mo ang dahilan ng paggawa mo ng kasalanan, dukutin mo at itapon! Mabuti pang mawalan ka ng isang mata kaysa buo ang katawan mo, pero itatapon ka sa impiyerno.
At kung ang kanang kamay mo ang dahilan ng paggawa mo ng kasalanan, putulin at itapon mo. Mabuti pang mawalan ka ng isang kamay kaysa ang buong katawan mo ang itapon sa impiyerno.>>
<<Sinabi rin noong una, <Kung gusto ng isang lalaki na hiwalayan ang asawa niya, dapat niyang bigyan ng kasulatan ng paghihiwalay.>
Ngunit ngayon, sinasabi ko sa inyo na sinumang lalake humiwalay sa asawa niya, liban nalang kung nakiapid ang babae, siya na ang nag-utus sa babae upang makiapid, kung mag-asawa siya ng iba. At kung ang sinuman ang nakapag-asawa sa babae na hiniwalayan ng lalake, nagkakasala siya ng pakikiapid.>>
<<Narinig din ninyo ang sinabi noong una sa mga ninuno natin, <Huwag kayong manumpa ng walang katotohanan, kundi tuparin ninyo ang pangako ninyo sa pangalan ng Panginoon.>
Ngunit ngayon, sinasabi ko sa inyo na kung mangangako kayo, huwag kayong manunumpa. Huwag ninyong sasabihin na, <<Makikita ako ng langit,> sapagkat iyon ang trono ng Diyos,
o kaya <Makikita ako ng lupa,> sapagkat ito ang patungan ng paa niya. At huwag din ninyong sabihin na, <Makikita ako ng bayan ng Jerusalem,> sapagkat ito ang bayan ng Dakilang Hari.
At huwag din ninyong sabihin na, <Kahit mamatay ako,> sapagkat kahit isang buhok ninyo, hindi ninyo kayang paputiin o paitimin.
Sabihin ninyo nalang <Oo> kung oo at <Hindi> kung hindi, sapagkat kung panunumpa pa kayo, galing iyan kay Satanas.
<<Narinig ninyo ang sinabi noong una, <Kung binulag ka ng kapwa mo, bulagin mo rin siya. Kung sinuntok ng kapwa mo ang bibig mo, suntukin mo rin siya.>
Ngunit ngayon, sinasabi ko sa inyo na kung may gagawa ng masama sa inyo, huwag kayong gumanti. Kung may sumampal ng pisngi mu, ipasampal mo rin ang kabila.
Kung sinuman ang magsasakdal sa iyo upang kunin ang damit mo, ibigay mo rin ang balabal mo.
Kung pinipilit ng sundalo na ipapasan sa iyo ang dinadala niya ng isang kilometro, pasanin mo iyan ng dalawang kilometro.
Kung may hihingi sa iyo, bigyan mo. At kung may manghihiram sa iyo, pahiramin mo siya.>>
<<Narinig ninyo ang sinabi noon una, <Mahalin mo ang kaibigan mo at kapootan mo ang iyong kaaway.>
Ngunit ngayon, sinasabi ko sa inyo na <Mahalin ninyo ang mga kaaway ninyo at manalangin kayo para sa mga umuusig sa inyo.>
Kung gagawin ninyo iyan, mapapatunayang anak kayo ng Diyos na nasa langit. Sapagkat hindi lang sa mga mabubuting tao sumisikat ang araw, kundi pati rin sa mga masasama. At hindi lang ang mga taong matuwid ang binibigyan niya ng ulan, kundi pati ang mga hindi matuwid.
Kung ang mga nagmamahal lang sa inyo ang minamahal ninyo, wala kayong mahihintay na gantimpala galing sa Diyos. Dahil iyan din ang ginagawa ng mga maniningil ng buwis na makasalanan.
At kung ang mga kapatid lang ninyo ang kinukumusta ninyo, wala kayong pagkakaiba sa ibang tao. Dahil iyan ang ginagawa ng mga taong hindi kumikilala sa Diyos.
Kaya kailangan maging ganap kayo katulad ng Ama ninyo na ganap na nasa langit.>>
<<Mag-ingat kayo baka ang paggawa ninyo ng mabuti ay pagkukunwari lamang. Sapagkat kung ganyan lang ang ginagawa ninyo, wala kayong matatanggap na gantimpala galing sa Ama nating nasa langit.>>
<<Kaya kung magbibigay kayo ng tulong sa mga mahihirap, huwag na ninyong ipamalita ito katulad ng mga taong mapagkunwari. Dahil kung ibibigay nila, ipinamamalita nila sa bahay na pinagtitipunan at sa mga daan upang purihin sila ng mga tao. Sinasabi ko sa inyo na natanggap na nila ang papuri ng mga tao na siyang gantimpala nila.
Ngunit kung magbibigay kayo ng tulong sa mga mahihirap, huwag na ninyong ipaalam kahit kanino man
upang lihim ang pagtulong ninyo. Sa ganoon, ang Ama ninyong Diyos na nakakakita sa ginagawa nating lihim, ang siyang magbibigay ng gantimpala sa inyo.>>
Kung mananalangin kayo, huwag kayong gumaya sa mga mapagkunwari. Gustong gusto nilang manalangin na nakatayo sa bahay na pinagtitipunan at sa mga pagitan ng daan upang makita lang sila ng mga tao. Sinasabi ko sa inyo na natanggap na nila ang mga papuri ng mga tao na siyang gantimpala nila.
Ngunit kung mananalangin kayo, pumasok kayo sa loob ng silid at isara ninyo ang pinto. Doon kayo manalangin sa Ama ninyo na hindi nakikita. Dahil ang Ama ninyong nakakakita sa ginagawa ninyong palihim, siya ang magbibigay ng gantimpala sa inyo.
<<Kaya kung mananalangin kayo, huwag ninyong ulit-ulitin ang walang kabuluhang salita, katulad ng ginagawa ng mga taong nananalangin sa diyosdiyosan nila. Akala nila pakikinggan sila ng diyosdiyosan nila dahil sa mahabang panalangin nila.
Huwag ninyo silang tularan, sapagkat bago pa kayo humingi, alam na ng Ama kung ano ang kailangan ninyo.
Kung mananalangin kayo, ganito ang sabihin ninyo, <Ama naming nasa langit, nais naming ikaw lang ang papurihin ng mga tao.
Nais naming maghari kana sa aming lahat at sundin ng mga tao ang kalooban mo dito sa mundo, katulad sa langit.
Bigyan mo kami ng pagkain sa araw-araw.
Patawarin mo kami sa mga kasalanan namin, katulad ng pagpapatawad namin sa mga nagkakasala sa amin.
At huwag mo kaming hayaang matukso ni Satanas, kundi iligtas mo kami sa kanya.
Kung pinapatawad ninyo ang mga taong nagkasala sa inyo, patatawarin din kayo ng Ama ninyong Diyos na nasa langit.
Ngunit kung hindi ninyo sila patatawarin, hindi rin kayo patatawarin ng Ama ninyong nasa langit.>>
<<Kung mag-aayuno kayo, huwag kayong tumulad sa mga taong mapagkunwari. Dahil sinasadya lang nilang magmukhang malungkot upang ipakita nila sa mga tao na nag-aayuno sila. Sinasabi ko sa inyo na tinanggap na nila ang papuri ng mga tao na siyang gantimpala nila.
Ngunit kayo, kung mag-aayuno kayo, maghilamos kayo at ayusin ninyo ang inyong sarili.
Gawin ninyo ito upang hindi malaman ng mga tao na nag-aayuno kayo. Dahil ang Ama ninyong Diyos na nasa langit na hindi nakikita, ang siyang makakakita sa ginagawa ninyong lihim at magbibigay siya ng gantimpala sa inyo.>>
<<Huwag kayong mag-impok ng kayamanan para sa inyong sarili dito sa mundo. Dahil dito may mga insektong naninira ng kayamanan ninyo o nangangalawang at may mga magnanakaw na kukuha nito.
Kundi mag-impok kayo ng inyong kayamanan sa langit. Dahil doon, hindi aanagin, hindi kakalawangin at walang makakapasok na magnanakaw.
Sapagkat kung nasaan ang kayamanan ninyo, naroon din ang isip ninyo.>>
Ang mata, ang siyang liwanag ng katawan. Kaya kung maliwanag ang paningin mo, maliwanag rin ang buong katawan mo.
<<Ngunit kung hindi malinaw ang paningin mo, madilim din ang buong katawan mo. Kaya kung ang liwanag na nasa iyo ay madilim pala, napakadilim ng buhay mo!>>
<<Walang tao na sabay niyang paglilingkuran ang dalawang amo niya. Dahil kung ganoon, kapopootan at lalaitin niya ang isa, pero ang isa, mamahalin niya ng tapat. Ganoon din, hindi ninyo maaaring pagsabayin ang paglilingkod sa Diyos at kayamanan.>>
<<Kaya sinasabi ko sa inyo na huwag kayong mabalisa tungkol sa ikabubuhay ninyo at kung ano ang kakain ninyo, iinumin o isusuot ninyo. Sapgakat higit na mahalaga ang buhay kaysa sa kainin at higit na mahalaga ang katawan kaysa sa damit.
Tignan ninyong mabuti ang mga maliit na ibon na lumilipad. Hindi sila nagtatanim, nag-aani o nag-iipon ng makakain nila sa budega. Pero ganoon paman, pinapakain sila ng Ama ninyong Diyos na nasa langit. Kayo pa kaya, higit kayong mahalaga sa kanya kaysa sa mga ibon.
Wala sa inyong makakapagpahaba ng buhay niya kahit isang uras sa pamamagitan ng kabalisahan niya.
Huwag kayong mabalisa tungkol sa isusuot ninyo. Tingnan ninyo kung paano tumutubo ang mga halamang namumulaklak na tumubo nalang. Hindi sila nagtatrabaho o gumagawa ng damit nila.
Ngunit sinasabi ko sa inyo na kahit si Solomon na mayaman, hindi siya nakapagdamit ng kasingganda ng isa sa mga bulaklak ng halaman.
Pinapaganda ng Diyos ang mga damo sa bundok na buhay ngayon, ngunit kinabukasan, masusunog. Kung ganyan ang ginagawa ng Diyos sa mga damo, lalo na sa inyo, siguradong padadamitan niya kayo. Totoong napakaliit ng pananampalataya ninyo sa kanya!
Kaya huwag kayong mabalisa kung ano ang kakainin ninyo, iinumin o isusuot ninyo.
Dahil ang mga hindi kumikilala sa Diyos, palagi silang nababalisa tungkol sa mga bagay na iyan. Ngunit kayo, alam na ng Ama ninyong Diyos na nasa langit na kailangan ninyo ang lahat ng iyan.
Ngunit higit sa lahat, pagsikapan ninyong magpasakop kayo sa paghahari ng Diyos at sikapin ninyong sumunod sa kalooban niya. Sa ganoon, ibibigay niya sa inyo ang lahat ng kailangan ninyo.
Kaya huwag kayong mabalisa sa kailangan ninyo bukas. Bukas nalang ninyo isipin iyan, sapat na ang pag-iisip ninyo sa araw na ito.>>
<<Huwag kayong humusga sa kapwa ninyo upang hindi rin kayo husgahan ng Diyos.>>
Sapagkat kung paano ninyo hinusgahan ang kapwa ninyo, ganoon din kayo huhusgahan ng Diyos. Dahil kung ano ang panukat na ginagamit ninyo sa iba ay siya ring gagamitin ng Diyos sa inyo.
Bakit mo nakikita ang puwing sa mata ng kapwa mo, pero hindi mo nakikita ang malaking puwing sa mata mo?
Paano mo masasabi sa kaniya, <<Halika at alisin ko ang puwing mo,>> pero mayroon kang malaking puwing?
Mapagkunwari! Alisin mo muna ang malaking puwing sa mata mo upang makakita kang mabuti. Sa ganoon, maalis mo ang puwing sa mata ng kapwa mo.
<<Huwag ninyong ibigay sa mga aso ang banal na bagay, dahil baka kayo pa ang balikan niya at kagatin. At huwag din ninyong ibigay sa mga baboy ang perlas dahil aapak-apakan lang nila ito. Ganoon din, huwag ninyong ipilit ipangaral ang salita ng Diyos sa mga taong ayaw makinig sa salita niya.>>
Humingi kayo sa Diyos at bibigyan niya kayo. Hanapin ninyo sa kanya ang hinahanap ninyo at makikita ninyo. Tumawag kayo sa kanya at sasagutin niya kayo.
Sapagkat ang lahat ng humihingi sa kanya, binibigyan niya sila. At ang naghahanap, makakakita siya. At ang tumatawag, sasagutin siya.
Kayong mga magulang, kung hihingi ng tinapay sa inyo ang anak ninyo, bibigyan ba ninyo siya ng bato? Hindi!
At kung hihingi sa inyo ng isda ang anak ninyo, bibigyan ba ninyo siya ng ahas? Hindi!
Kayong masasama, kung marunong kayong magbigay ng mabubuting bagay sa mga anak ninyo, lalo na ang Ama ninyong Diyos na nasa langit! Ibibigay niya ang mabubuting bagay sa lahat ng hihingi sa kanya.
Kaya gawin ninyo sa kapwa ninyo ang nais ninyong gawin nila sa inyo. Dahil iyan ang ibig sabihin ng Kautusan na ipinasulat kay Moises at isinulat ng mga propeta.
Pumasok kayo sa makipot na pinto, sapagkat maluwang ang pinto at malapad ang daan patungo sa walang hanggang kaparusaan at marami ang pumapasok doon.
Ngunit makipot ang pinto at makitid ang daan patungo sa buhay na walang hanggan at kakaunti lang ang dumadaan doon.
<<Mag-ingat kayo sa mga nagkukunwaring propeta. Lumalapit sila sa inyo na parang mabuting tao katulad ng tupa, ngunit ang katotohanan, masama ang gusto nila sa inyo katulad ng asong gubat.
Malalaman ninyo sila sa mga gawa nila sapagkat ang halamang matinik, hindi namumunga ng ubas o igos.
Ang mabuting punong kahoy, namumunga siya ng kinakain. At ang punong kahoy na hindi mabuti, namumunga siya ng hindi kinakain.
Ang mabuting punong kahoy, hindi namumunga ng hindi kinakain. At ang punong kahoy na hindi mabuti, hindi namumunga ng kinakain.
Ang lahat ng punong kahoy na hindi namumunga ng kinakain, pinuputol at itinatapon sa apoy.
Kaya malalaman ninyo ang nagkukunwaring propeta sa mga gawa nila.>>
<<Maraming tumatawag sa akin ng, < Panginoon, Panginoon> ngunit hindi ibig sabihin na makakasama sila sa paghahari ng Diyos. Ang mga taong sumusunod lang sa kalooban ng aking Ama na nasa langit ang makakasama sa paghahari niya.
Sa araw ng paghuhukom, marami ang magsasabi sa akin ng ganito, <Panginoon, Panginoon hindi po ba sa pangalan mo, ipinaalam namin ang mga salita mo, nagpalayas kami ng masasamang espirito, at gumawa kami ng maraming kamanghamangha?>
Ngunit sasabihin ko sa kanila, <Hindi ko kayo kilala. Lumayo kayo sa akin, kayong gumagawa ng kasamaan.>> >
<<Kaya ang mga nakikinig at sumusunod sa sabi ko, katulad siya ng matalinong lalake na nagpatayo ng bahay niya sa pundasyong bato.
Nang umulan ng malakas, bumaha at napakalakas ng hangin, hindi nagiba ang bahay niya, sapagkat matibay ang pagkapundasyon niya.
Ang mga taong nakikinig sa sinasabi ko, pero hindi nila sinusunod, katulad sila ng mga taong walang alam na nagpatayo ng bahay sa buhanginan.
Nang umulan ng malakas, bumaha at napakalakas ng hangin, nagiba at nawasak ang bahay.
Pagkatapos mangaral ni Jesus, namangha ang mga tao sa pangangaral niya,
sapagkat nakita nila na may kapangyarihan siya, hindi katulad ng pangangaral ng mga tagapagturo ng Kautusan.>>
Nang pagkababa ni Jesus galing sa bundok, sinundan siya ng maraming tao.
Ngayon, lumapit sa kanya ang isang may sakit na ketong at lumuhod sa harapan niya. Sinabi niya, <<Panginoon, kung kalooban po ninyo, pagalingin mo ako.>>
Hinawakan siya ni Jesus at sinabi, <<Gusto ko. Gumaling kana.>> Kaya kaagad na gumaling ang may sakit at mabuti na ang katawan niya.
Sinabi ni Jesus sa kanya, <<Huwag mong sabihin kanino man ang nangyari sa iyo, kundi pumunta ka sa pari at ipakita mo ang katawan mo na magaling na. Pagkatapos, maghandog ka ayon sa isinulat ni Moises bilang pagpapatunay na magaling kana.>>
Nang dumating si Jesus sa bayan ng Capernaum, pumunta sa kanya ang isang kapitan ng sundalong Romano at nakiusap,
<<Panginoon, nasa bahay ko ang alipin ko na nakahiga na hindi na makatayo at napakasakit ng nararamdaman niya.>>
Sinabi ni Jesus, <<Oo pupunta ako, at pagagalingin ko siya.>>
Ngunit sumagot sa kanya ang kapitan ng sundalo, <<Panginoon, hindi ako karapat-dapat na puntahan mo sa aking bahay. Sabihin mo lang na gagaling ang alipin ko, gagaling nga siya.
Alam ko ito, dahil ako man, may mga katungkulan na makapangyarian pa sa akin. At may sinasakupan din ako na mga sundalo. Kung sasabihin ko sa isa, <Pumunta ka doon>, pupunta nga siya doon. Kung sasabihin kong, <Halika dito>, lalapit siya. At kung ano ang ipag-uutos ko sa alipin ko, gagawin niya.>>
Nang marinig ni Jesus ang sinabi ng kapitan sa sundalo, namangha siya at sinabi niya sa mga taong sumusunod sa kanya, <<Sinasabi ko sa inyo na wala pa akong nakita na isang Israelita na may ganitong kalaking pananampalataya.
Sinasabi ko sa inyo na maraming hindi Judio na galing sa iba't ibang lugar dito sa mundo na makakasalo nina Abraham, Isaac at Jacob sa pagdiriwang ng Diyos sa kaharian niya sa langit.
Marami sanang mga Judio ang paghaharian ng Diyos, ngunit itatapon sila sa kadiliman. Tatangis sila doon na nagngangalit ang kanilang mga ngipin.>>
Sinabi ni Jesus sa kapitan ng mga sundalo, <<Umuwi kana. Dahil sa pananampalataya mo, gagaling ang alipin mo.>> Sa oras din iyon, gumaling ang alipin ng kapitan.
Pumunta si Jesus sa bahay ni Pedro. Pagdating niya doon, nakita niya ang biyanan ni Pedro na babae na nakahiga dahil nilalagnat.
Hinawakan ni Jesus ang kamay ng babae at kaagad siyang gumaling. Pagkatapos, tumayo siya at pinakain niya si Jesus.
Nang gumagabi na, dinala ng mga tao kay Jesus ang maraming sinapihan ng masasamang ispirito. Sa isang salita lang niya, naipalayas niya ang masasamang ispirito at pinagaling niya ang mga may sakit.
Ginawa niya iyan upang matupad ang sinabi ni Propeta Isaias, <<Pinagaling niya tayo sa mga sakit natin at inalis niya ang mga karamdaman natin.>>
Nang makita ni Jesus ang maraming tao na nakapalibot sa kanya, sinabi niya sa mga tagasunod niya, <<Tumawid na tayo sa lawa.>>
May isang tagapagturo ng Kautusan ang lumapit, sinabi niya, <<Guro, sasama ako sayo kahit saan kaman pumunta.>>
Ngunit sumagot si Jesus, <<May butas na tirahan ang mga asong-gubat. May pugad din ang mga ibon. Ngunit ako na galing sa langit na ipinanganak ng Tao, wala man lang akong sariling tirahan na mapagpapahingahan.>>
Isa pa sa mga tagasunod niya ang nagsalita, <<Panginoon, pauwiin mo muna ako dahil ipapalibing ko ang aking ama.>>
Ngunit sinabi ni Jesus sa kanya, <<Sumunod ka sa akin at ipalibing muna ang patay mo sa mga patay sa paningin ng Diyos.>>
Sumakay si Jesus sa bangka kasama ang mga tagasunod niya.
Habang nasa gitna ng tubig ang bangka nila, lumakas ang hangin at halos matabunan na sila ng malalaking alon. Ngunit sa oras na iyon, natutulog si Jesus.
Kaya ginising siya ng mga tagasunod niya, <<Panginoon, iligtas mo kami dahil lulubog na tayo!>>
Sumagot si Jesus sa kanila, <<Bakit kayo natatakot? Napakaliit ng pananampalataya ninyo.>> Kaya tumayo siya at inutusan niya ang malakas na hangin at alon,<<Tumugil kayo.>> Tumigil nga.
Namangha ang mga tagasunod niya at sinabi nila, <<Sino ito? Bakit niya napapatigil ang hangin at alon!>>
Nang dumating si Jesus sa kabila ng lawa, sa lupain ng mga Gadareno, sinalubong siya ng dalawang lalaki na galing sa kwebang libingan. Ang mga lalaking ito, sinapian ng masasamang espirito. Matatapang sila. Kaya walang sinuman ang nakakadaan doon.
Sinabi nila kay Jesus, <<Ikaw na Anak ng Diyos, ano ang gagawin mo sa amin? Pumunta ka ba dito upang pahirapan mo kami, kahit hindi pa panahon?>>
Sa di kalayuan, may maraming baboy na umaambok.
Nakiusap sa kanya ang mga masasamang espirito, << Kung palalayasin mo kami, hayaan mo kaming pumasok sa mga baboy.>>
Sinabi ni Jesus, <<Umalis kayo!>> Kaya umalis sila sa dalawang lalaki at sumapi sa mga baboy. Nagtakbuhan ang mga baboy at nahulog sa bangin. Kaya nalunod sila sa lawa.
Tumakbo ang mga tagapag-alaga ng baboy papunta sa bayan at ibinalita nila kung ano ang nangyari sa mga baboy at sa dalawang lalake na sinapian ng masasamang ispirito.
Kaya lumabas ang lahat ng tao sa bayan upang puntahan nila si Jesus at kausapin nila siyang <<Umalis ka na dito sa lugar namin.>>
Kaya sumakay sina Jesus sa bangka at pumunta sila sa kabila ng lawa. Pagdating nila doon, umuwi siya sa Capernaum sa sarili niyang bayan.
Ngayon, dinala sa kanya ng ilang tao ang isang lalakeng paralitiko na nasa higaan niya. Nang makita ni Jesus ang malaking pananampalataya nila sa kanya, sinabi niya sa paralitiko, <<Anak, lakasan mo ang iyong loob, dahil pinatawad na ang mga kasalanan mo.>>
Mayroon din doon na mga tagapagturo ng kautusan na nag-iisip ng ganito, <<Nilalapastangan ng taong ito ang Diyos!>>
Ngunit alam ni Jesus ang kanilang iniisip. Kaya sinabi niya, <<Bakit kayo nag-iisip ng masama?
Mas magaan sabihin sa lalakeng lumpo, <Pinatawad na ang mga kasalanan mo,> dahil hindi ninyo nakikita kung pinatawad o hindi. Pero sasabihin ko sa kanya, <Tumayo ka at lumakad ka>
upang makita ninyo na ako na galing sa langit na ipinanganak ng Tao, may kapangyarihan ako dito sa mundo na magpatawad ng mga kasalanan.>> At sinabi niya sa lalakeng lumpo, << Tumayo ka, dalhin mo ang kalapayan mo at umuwi kana!>>
Kaya tumayo nga ang lalaki at umuwi.
Nang makita ng mga tao ang nangyari, namangha at nagpuri sila sa Diyos na nagbigay ng ganong kapangyarihan sa isang tao.
Pag-alis ni Jesus doon, nakita niya ang isang lalaki na nagngangalang Mateo na nakaupo sa lugar na pinagbabayaran ng buwis. Sinabi ni Jesus sa kanya, <<Sumunod ka sa akin.>> Kaya tumayo si Mateo at sumama kay Jesus.
Habang kumakain si Jesus at ang mga tagasunod niya sa bahay ni Mateo, nagsidatingan ang mga maniningil ng buwis at iba pang itinuturing na makasalanan ang nakasama nilang kumain.
Nang makita ng mga Pariseo iyan, tinanong nila ang mga tagasunod ni Jesus, <<Bakit nakikisama ang guro ninyo na kumakain sa mga maniningil ng buwis at sa iba pang mga makasalanan?>>
Nang marinig ni Jesus iyon, sinabi niya, <<Hindi nangangailangan ng manggagamot ang taong walang sakit kundi ang taong maysakit.
Umalis kayo at isipin ninyong mabuti kung ano ang ibig sabihin nitong nasa kasulatan, <<Hindi ang handog ninyo sa akin ang gusto ko, kundi maging maawain kayo. Sapagkat naparito ako upang tawagin ang mga taong makasalanan, hindi yong mga tao na nagsasabing wal silang kasalanan.>>
May ilang tagasunod ni Juan na Tagabautismo na pumunta kay Jesus at nagtanong, <<Bakit kami at ang mga Pariseo ay laging nag-aayuno, bakit ang mga tagasunod mo ay hindi?>>
Kaya't hinalimbawa ni Jesus ang kanyang sarili sa lalaking ikakasal, <<Maaari bang mag-ayuno ang mga bisita sa kasalan na kasama pa nila ang lalaking ikakasal? Hindi! Ngunit darating ang araw na kukunin sa kanila ang lalaking ikakasal. Sa panahong iyan, doon palang sila mag-aayuno.>>
Sinabi ni Jesus sa kanila ang mga talinghaga, <<Walang nagtatagpi ng bagong damit sa lumang damit. Sapagkat kung uurong ang bagong damit, mauunat ang lumang damit at lalong lalaki ang punit.
Wala ring nagsasalin ng bagong alak sa lumang lalagyan na gawa sa balat, sapagkat puputok ang lalagyan at matatapon ang alak. Pareho silang masasayang! Ngunit ang bagong alak, dapat isalin sa bagong lalagyan. Sa ganoon, pareho silang tatagal.>>
Habang sinasabi niya ito, dumating ang isang namumuno sa bahay na pinagtitipunan ng mga Judio. Lumuhod siya at nakiusap kay Jesus, <<Kamamatay pa lang ng anak kong babae. Kung maaari sana, puntahan mo muna siya at ipatang mo sa kanya ang kamay mo upang mabuhay siya.>>
Kaya sumama sa kanya si Jesus at ang mga tagasunod niya.
Habang naglalakad sila, may isang babae na lumapit sa likuran ni Jesus. Ang babaeng ito, labingdalawang taon nang dinudugo. Sinabi ng babae sa kalooban niya, << Mahawakan ko lang sana ang damit niya, gagaling na ako.>> Kaya hinawakan niya ang laylayan ng damit ni Jesus.
<range>
Lumingon si Jesus at nakita niya ang babae. Sinabi niya, <<Anak ko, lakasan mo ang loob mo. Gumaling ka dahil sa pananampalataya mo.>> Kaya kaagad gumaling ang babae.
Nang pagkadating ni Jesus sa bahay ng namumuno sa pinagtitipunan, nakita niya ang tumutugtog at maraming tao ang nagkakaingay.
Sinabi niya, <<Lumabas muna kayo, dahil hindi patay ang bata! Natutulog lang siya.>> Dahil sa sinabi niya, nilait nila siya.
Nang lumabas ang mga tao, pumasok si Jesus, at hinawakan niya ang kamay ng bata at gumising-at-bumangon siya.
Ang ginawa ni Jesus,lumaganap sa lahat ng bayan doon.
Pag-alis ni Jesus doon, sinundan siya ng dalawang bulag na lalaki na malakas na nagsalita, <<Lahi ni Haring David, kaawaan mo kami!>>
Pagkadating ni Jesus sa bahay na tinitirahan niya, lumapit sa kanya ang mga bulag. Tinanong sila ni Jesus, <<Sasampalataya ba kayo na mapapagaling ko kayo?>> Sumagot sila, <<Opo, Panginoon.>>
Kaya hinipo ni Jesus ang mata nila at sinabi niya, <<Dahil sa pananampalataya ninyo sa akin, makakakita na kayo.>>
Kaya nakakita nga ang dalawang bulag. Mahigpit na ibinilin ni Jesus sa kanila ang, <<Huwag ninyong sasabihin ang nangyari sa inyo kahit kaninuman.>>
Ngunit nang makaalis na ang dalawa, ibinalita nila ang ginawa ni Jesus sa buong lugar na iyon.
Habang paalis na sila Jesus, may dinala sa kanya na isang lalaki na pinapipi ng masamang espiritu.
Pinalayas ni Jesus ang masamang espiritu. Kaya nakapagsalita siya. Namangha ang mga tao at sinabi nila, <<Kahit kailan ay wala pang nangyaring ganito sa buong Israel.>>
Pero sinabi ng mga Pariseo, <<Si Satanas na pinuno ng mga masasamang espirito, ang nagbigay sa kanya ng kapangyarihang magpalayas ng masasamang espirito.>>
Pinuntahan ni Jesus ang mga bayan at mga baryo at pumasok siya sa mga bahay na pinagtitipunan ng mga Judio upang magturo. Ipinangaral niya ang Magandang Balita tungkol sa paghahari ng Diyos. Pinagaling din niya ang lahat ng tao na may iba't ibang sakit at may karamdaman.
Nang makita ni Jesus ang maraming tao, nahabag siya sa kanila dahil nakita niyang magulo ang isip nila at hindi nila alam kung ano ang gagawin nila, para silang tupa na walang pastol.
Kaya sinabi niya sa mga tagasunod niya, <<Tingnan ninyo ang maraming tao na nakahandang makinig ng Mabuting Balita na tulad ng palay na aanihin, ngunit kakaunti ang mag-aani.
Kaya manalangin kayo sa Panginoon na may-ari ng aanihin na mag-utus pa siya ng mag-aani.>>
Tinawag ni Jesus ang labindalawang tagasunod niya, dahil binigyan niya sila ng kapangyarihan magpalayas ng masasamang espirito at magpagaling ng lahat ng may sakit at karamdaman.
Ito ang pangalan ng 12 tagasunod na tinawag niyang apostol. Ang una, si Simon na tinawag nilang Pedro, si Andres na kapatid niya, si Santiago at Juan na anak ni Zebedeo,
si Felipe, si Bartolome, si Tomas, si Mateo na maniningil ng buwis, si Santiago na anak ni Alfeo, si Tadeo,
si Simon na sumasalungat sa goberno ng Roma, at si Judas Iscariote na siyang nagkanulo kay Jesus.
Inutusan ni Jesus ang labindalawang tagasunod niya at pinagbilinan niya silang, <<Huwag kayong pumunta sa mga hindi Judio o saan mang bayan ng mga Samaritano,
kundi, pumunta kayo sa mga Israelita na parang mga tupang naligaw.>>
Ipangaral ninyo sa kanila na malapit na ang paghahari ng Diyos.
Pagalingin ninyo ang mga may sakit at may ketong. Buhayin ninyo ang mga patay at palayasin ang masasamang esiprito. Dahil tumanggap kayo ng kapangyarihang iyan ng walang bayad, huwag din kayong magpabayad sa pagtulong ninyo.
Sa paglalakad ninyo, huwag kayong magdala ng pera, kahit ginto pilak o tanso.
<<Huwag din kayong magdala ng bag, damit na pangpalit, chenelas, o tungkod. Sapagkat ang nagtatrabaho, dapat siyang tumanggap ng mga kailangan niya.>>
Sinabi pa ni Jesus, <<Kahit saan mang bayan o baryo ang puntahan ninyo, maghanap kayo ng taong karapatdapat tumanggap sa inyo ng mabuti sa bahay niya. Manatili kayo roon hanggang sa pag-alis ninyo.
Pagpasok ninyo sa bahay na iyon, sabihin ninyo sa lahat ng nandoon, <Pagpalain kayo ng Diyos.>
Kung tatanggapin nila kayo, mapapasakanila ang kapayapaan ng Diyos. Ngunit kung hindi, babalik sa inyo kapayapaan ng Diyos.
Kung hindi nila kayo tatanggapin o pakikinggan sa isang bahay o bayan, umalis kayo doon. Ngunit bago kayo umalis, ipagpag muna ninyo ang alikabok sa mga paa ninyo bilang pagpapaalam sa kanila na masama ang ginawa nila.
Sinasabi ko sa inyo na sa Araw ng Paghuhukom ng Diyos sa mga tao, mas mabigat ang parusang mararanasan nila kaysa sa mga taga Sodoma at taga Gomora.>>
At sinabi pa ni Jesus sa mga tagasunod niya, <<Sinasabi ko sa inyo na para kayong tupa na isinusugo ko sa mga taong parang asong gubat. Kaya maging mautak kayo gaya ng ahas, ngunit magpakaamo kayo gaya ng kalapati.
Mag-ingat kayo sa mga tao, sapagkat huhulihin nila kayo at ihaharap nila kayo sa mga nanunungkulan. Hahagupitin nila kayo sa mga bahay na pinagtitipunan.
Dahil sa pagsunod ninyo sa akin, ihaharap nila kayo sa mga goberno at sa mga hari. iyan na ang panahon ninyo upang magpatotoo sa kanila at sa mga hindi Judio tungkol sa akin.
At kung ihaharap nila kayo sa mga tagapaglitis, huwag kayong mabalisa kung ano ang sasabihin ninyo at kung paano kayo sasagot. Dahil ang Diyos ang magpapaisip sa inyo kung ano ang sasabihin ninyo sa panahong iyan,
sapagkat hindi kayo ang magsasalita, kundi ang Espirito ng Ama ninyong Diyos ang magsasalita sa pamamagitan ninyo.>>
<<Sa panahong iyon, may mga taong ibibigay ang kapatid niya upang ipapatay. Meron din mga magulang na ibibigay ang anak nila upang ipapatay at may mga anak din na sasalungat at ipapapatay ang mga magulang nila.
Dahil sa pagsunod ninyo sa akin, kapopootan kayo ng lahat. Ngunit ang mananatiling tapat hanggang sa katapusan, siya ang maliligtas.
Kung inuusig kayo sa isang bayan, tumakas kayo sa ibang bayan. Sinasabi ko sa inyo na hindi pa ninyo matapos puntahan ang lahat ng bayan ng Israel, ako na na galing sa langit na ipinanganak ng Tawu, babalik na ako dito.
<<Walang mag-aaral na higit pa sa nagtuturo sa kanya. At walang alipin na higit pa sa amo niya.
Kung mararanasan ng isang mag-aaral ang katulad ng naranasan ng nagtuturo sa kanya, nararapat lang sa kanya iyon. At kung mararanasan ng alipin ang katulad ng naranasan ng amo niya, nararapat lang din sa kanya iyon. Dahil kung ako bilang namumuno ninyo ay tinatawag nilang Satanas, lalo na nga kayo.>>
<<Kaya huwag kayong matakot sa mga taong nag-uusig sa inyo. Sapagkat walang itinatagong hindi nakikita at walang inililihim na hindi nalalaman.
Ang mga sinasabi ko sa inyo sa kadiliman, ipaalam din ninyo sa liwanag. At ang ibinubulong ko sa inyo, ang siyang malakas ninyong sabihin sa mga tao.
Huwag kayong matakot sa mga taong gustong pumatay sa inyo. Dahil ang katawan lang ninyo ang kaya nilang patayin, ngunit hindi ang inyong kaluluwa. Kundi ang katakutan ninyo, ang Diyos dahil siya ang may kapangyarihang pumatay ng katawan ninyo at magtapon ng kaluluwa ninyo sa impyierno.
Ang dalawang maya, ibenebenta lang sa mababang halaga Ngunit wala kahit isa man sa kanila ang nahuhulog sa lupa na hindi kalooban ng Ama ninyong Diyos.
Higit pa kayo. Dahil kahit ang bilang ng mga buhok ninyo ay alam ng Diyos.
Kaya huwag kayong matakot, dahil igit kayong mahalaga kaysa maraming maya.>>
Sinabi pa ni Jesus,<<Sinuman ang kumikilala sa akin sa harapan ng mga tao, kikilalanin ko rin siya sa harapan ng Ama kong nasa langit.
Ngunit kung sinuman ang nagkakahiya sa akin sa harapan ng mga tao, ikakahiya ko rin siya sa harapan ng Ama kong nasa langit.>>
<<Huwag ninyong isipi na naparito ako sa mundo upang may magandang pagsasama ang mga tao. Hindi! Dahil sa pagpunta ko dito sa mundo may pag-aawayan ang mga tao.
At dahil sa akin, aawayin ng anak na lalaki ang kanyang ama. At aawayin ng anak na babae ang kanyang ina. Ganoon din ang gagawin ng manugang na babae sa biyanan niyang babae.
Ang makakaaway ng isang tao ay ang sarili niyang pamilya.>>
Ang nagmamahal sa kanyang magulang ng higit pa sa akin, hindi siya dapat maging tagasunod ko. At ang nagmamamahal sa anak niya ng higit sa akin, hindi siya dapat maging tagasunod ko.
Ang hindi nakahandang mamatay para sa akin na parang pagpasan ng krus, hindi siya dapat maging tagasunod ko.
Ang sinumang taong may gusto na magligtas ng buhay niya, ang siyang mawawalan ng buhay niya. Ngunit ang taong nakahandang magbigay ng buhay niya para sa akin, ang siyang mabigyan ng buhay na walang hanggan.
<<Sinuman ang tumanggap sa inyo, ako na ang tinanggap niya. Atang tumanggap sa akin, tinanggap na niya ang nagsugo sa akin.
Ang tumanggap sa isang propeta dahil sa pagkapropeta niya, makakatanggap siya ng gantimpala para sa isang propeta. At ang tumanggap sa matuwid na tao dahil sa matuwid siya, makakatanggap siya ng gantimpala para sa matuwid na tao.
Sinasabi ko sa inyo na kung sinuman ang makapagbibigay ng isang basong tubig na malamig sa isang nakakaawang tagasunod ko dahil tagasunod ko siya, siguradong makakatanggap siya ng gantimpala galing sa Diyos.
Pagkatapos tinuruan ni Jesus ang labindalawang tagasunod niya, umalis siya sa lugar na iyon upang magturo at mangaral din sa mga malapit na lugar doon.
Nakabilanggo sa panahon na iyon si Juan na Tagapagbautismo. Nalaman niya ang mga ginagawa ni Cristo. Kaya inutusan niya ang kanyang mga tagasunod niya,
upang itanong sa kanya ang ganito, <<Ikaw na ba ang hinihintay naming darating, o maghihintay pa kami ng iba?>>
Sumagot si Jesus, <<Bumalik kayo kay Juan at ibalita ninyo sa kanya ang narinig at nakita ninyo ngayon.
Nakakita na ang mga bulag. Nakalakad na ang mga lumpo. Gumaling ang mga may ketong. Nakarinig ang mga bingi. Binubuhay ang mga patay. At ipinapangaral na sa mga mahihirap ang Mabuting Balita.
At sabihin din ninyo sa kanya na pinagpala ang taong hindi nagdadalawang loob sa akin!>>
Habang naglalakad ang mga tagasunod ni Juan, tinanong ni Jesus ang mga tao, <<Noong pumunta kayo sa ilang, ano ang sigurado ninyong makikita? Isa bang tambo na hinihipan ng hangin? Hindi!
Isa tao ba ang nakadamit maganda? Hindi, dahil ang mga taong nakadamit ng maganda, makikita lang sa bahay ng hari.
Pumunta din ba kayo sa ilang upang makita ang isang propeta? Oo! Totoo, isa ngang propeta si Juan. Ngunit sinasabi ko sa inyo na higit pa siya sa isang propeta,
Dahil si Juan ang tinutukoy ng Diyos noong sinabi niya sa Kasulatan, <May isa akong isusugo na mauuna sa iyo upang ihanda ang daraanan mo.> >>
<<Sinasabi ko sa inyo na walang tao na ipinanganak na higit pa kay Juan. Ngunit kung sinuman ang pinakamababa sa mga taong pinaghaharian ng Diyos, higit pa siya kay Juan.
Mula pa sa pangangaral ni Juan hanggang ngayon, pinipilit ng mga tao na mapabilang sila sa pinaghaharian ng Diyos.
Sapagkat ang lahat ng propeta, nagsalita na noong una tungkol sa paghahari ng Diyos at nasa Kautusan din na ipinasulat kay Moises. Ngunit iyan, hanggang sa panahon lang ni Juan.
At kung naniniwala kayo sa sinasabing ito, si Juan na nga ang Elias na ipinangakong darating.
Kayong mga nakikinig, pag-isipan ninyo ang narinig ninyo!>>
Sinabi pa ni Jesus,<<Sa ano ko maihahalintulad ang mga tao sa panahon ngayon? Maihahalintulad ko sila sa mga batang nakaupo sa palaruan. Sinasabi nilang malakas sa mga kalaro nila,
<Tinugtugan namin kayo ng plauta, ngunit hindi kayo sumayaw. Umawit kami ng awit para sa patay, ngunit hindi kayo umiyak.>
<<Ganoon din ang mga tao ngayon, nang dumating dito si Juan, nakita nilang nag-aayuno at hindi umiinom ng alak. Sinasabi naman nila na, <Sinasapian ng masamang ispirito ang taong iyan.>
At ako na galing sa langit na ipinanganak ng Tao, nang dumating ako dito, nakita nila akong kumakain at umiinom ng alak, bakit sinasabi din nilang, <Tignan ninyo ang taong iyan! Matakaw siya at lasinggero, kaibigan siya ng mga maniningil ng buwis at mga gumagawa ng kasalanan!> Ngunit ganoon paman, mapapatunayang totoo ang karunungan ng Diyos sa mga taong sumusunod sa itinuturo namin.>>
Pagkatapos, binalaan ni Jesus ang mga tao sa bayan na pinaggawaan niya ng maraming kamangha mangha, dahil hindi sila nagsisi sa mga kasalanan nila.
Sinabi niya, <<Nakakaawa kayong mga taga bayan ng Corazin! Nakakaawa din kayong mga taga bayan ng Bethsaida! Dahil kung sa bayan ng Tiro at sa bayan ng Sidon nangyari ang mga kamangha manghang ginawa ko sa inyo, matagal na sana silang nagdamit ng sako at naupo sa abo bilang pagpapatotoo na nagsisi na sila.
Kaya sinasabi ko sa inyo na sa Araw ng Paghuhukom ng Diyos, mas mabigat ang parusang mararanasan ninyo kaysa mga taga Tiro at mga taga Sidon. Dahil kahit nakita ninyo ang mga kamangha manghang ginawa ko, hindi kayo nagsisi sa mga kasalanan ninyo.
At kayong mga taga-Capernaum, akala ba ninyo pupurihin kayo hanggang sa langit? Hindi! Itatapon kayo sa impiyerno! Sapagkat kung sa Sodoma nangyari ang mga kamangha mangha na ginawa ko sa inyo, hindi sana sinunog ng Diyos ang bayan nila at nanatili pa sana ang bayan nila hanggang ngayon.
Kaya sinasabi ko sa inyo na sa Araw ng Paghuhukom, mas mabigat ang parusang mararanasan ninyo kaysa mga taga Sodoma.>>
Sa oras ding iyon sinabi ni Jesus, <<Pinapasalamatan kita Ama, na Panginoon ng langit at dito sa lupa, dahil inilihim mo ang katotohanan sa mga taong marurunong at sa mga mataas ang pinag-aralan, kundi ipinaalam mo sa mga taong katulad ng maliit na bata na wala pang alam.
Oo, Ama, ginawa mo iyan dahil iyan ang kalooban mo.>>
Pagkatapos, sinabi niya sa mga tao, <<Ibinigay na sa akin ng Ama ang lahat. Walang nakakaalam sa akin na Anak kundi ang Ama ko lang. At walang nakakaalam sa Ama ko kundi ako na Anak niya at ang mga taong pinili kong pagpapaalaman sa kanya.
<<Lumapit kayo sa akin, kayong lahat na nahihirapan at nabibigatan, dahil ako ang magbibigay ng kapahingahan sa inyo.
Pasanin ninyo ang aking pamatok at mag-aral kayo sa akin, sapagkat mabuti at mababa ang loob ko. At makakaramdam kayo ng kapahingahan,
dahil hindi mabigat ang pamatok ko at magaan ang ipinapapasan ko sa inyo.>>
Isang Araw ng Pamamahinga, dumaan sina Jesus sa triguhan. Nagutom ang mga tagasunod niya. Kaya kumuha sila ng uhay ng trigo at kinain nila ito.
Nang makita sila ng mga Pariseo, sinabi nila kay Jesus, <<Tignan mo ang ginagawa ng mga tagasunod mo. Nilalabag nila ang kautusan tungkol sa Araw ng Pamamahinga.>>
Sinagot sila ni Jesus, <<Hindi pa ba ninyo nabasa ang ginawa ni David noong nagutom siya at ang mga kasama niya?
Pumasok siya sa Toldang Sambahan, kumuha siya na ng tinapay na inihandog sa Diyos, kinain niya at pinakain niya rin ang mga kasama niya, kahit nasa Kautusan na ang mga pari lang ang may karapatang kumain niyon.
Hindi pa rin ba ninyo nabasa sa Kautusan na ipinasulat kay Moises na ang mga pari ay nagtratrabaho sa templu kahit sa Araw ng Pamamahinga? Isa rin ito sa hindi pagsunod sa Kautusan ngunit hindi sila nagkasala.
Sinasabi ko sa inyo na may isa pang narito ang higit pa sa templo.
Sapagkat ako na galing sa langit na ipinanganak ng Tao ang makapagsasabi kung ano ang gagawin sa Araw ng Pamamahinga. Alam lang sana ninyo kung ano ang ibig sabihin ng Diyos sa Kasulatan, <Hindi ang inyong handog ang gusto ko, kundi maging maawain kayo.> Ngunt dahil hindi ninyo alam, hinahatulan ninyo ang mga kasama kong walang kasalanan.>>
<range>
Pagkaalis ni Jesus sa lugar na iyon, pumasok siya sa bahay na pinagtitipunan ng mga Judio.
May isang lalaki doon na patay ang isang kamay. May mga tao din doon na naghahanap ng maipaparatang laban kay Jesus. Kaya tinanong nila siya, <<Pinapahintulutan ba ng Kautusan na magpagaling nang may sakit sa Araw ng Pamamahinga?>>
Sumagot siya, <<Kung kayo ay may tupa na nahulog sa balon sa Araw ng Pamamahinga, hindi bat iaahon ninyo siya?>>
Lalo na nga ang tao na mahalaga kaysa isang tupa! Kaya pinapahintulutan ng Kautusan na gumawa ng mabuti sa kapwa tao sa Araw ng Pamamahinga.
Pagkatapos, sinabi ni Jesus sa lalaki na patay ang isang kamay, <<Iunat mo ang kamay mo.>> Kaya iniunat ng lalaki ang kamay niya at gumaling ang kamay niya katulad ng kabilang kamay niya.
Umalis ang mga Pariseo na nandoon at nag-usap-usap sila kung paano nila maipapatay si Jesus.
Nalaman ni Jesus ang iniisip ng mga Pariseo. Kaya umalis siya at ang kanyang mga tagasunod. Maraming tao ang sumunod sa kanya at pinagaling niya ang lahat ng may sakit.
Ngunit mahigpit niyang ipinagbilin sa kanila na, <<Huwag ninyong ipaalam sa iba kung sino ako.>>
Sa ganoon, natupad ang sinabi ng Diyos sa pamamagitan ni propeta Isaias,
<<Ito ang lingkod na pinili ko. Minamahal ko siya at kalugud-lugod siya sa akin. Isusugo ko sa kanya ang aking Espirito, at ipapaalam niya ang katarungan sa lahat ng bansa.
Hindi siya makikipagtalo, hindi siya malakas magsalita, at hindi maririnig ang boses niya sa daan.
Ang mga nanghihina sa pananampalataya palalakasin niya, at hindi niya pababayaan ang mga nawawalan ng pag-asa. Hindi siya titigil hanggang hindi nananalo ang katarungan.
Dahil siya ang panggagalingan ng pag-asa ng lahat ng tao sa mundo.>>
May dinala ang mga tao kay Jesus na isang lalaking binulag at pinapipi ng masamang espirito. Pinagaling siya ni Jesus. Kaya nakakita siya at nakapagsalita.
Namangha ang lahat at sinabi nila, <<Ito na siguro ang Tagapagligtas na ipinangako ng Dios na nanggaling sa lahi ni David?>>
Ngunit ng marinig ng mga Pariseo iyan, sinabi nila, <<Si Satanas ang pinuno ng mga masamang espirito ang nagbigay ng kapangyarihan sa kanya na magpalayas ng masasamang espirito!
Pero alam ni Jesus ang iniisip nila. Kaya sinabi niya sa kanila, <<Kung nag-aaway ang mga tao sa isang kaharian, masisira ang kaharian. Ganoon din sa isang balayan o pamilya. Kung nag-aaway sila, hindi rin sila magtatagal.
Kaya kung si Satanas ang nagpalayas ng kasama niyang masasamang espirito, inaaway niya ang sinasakupan niya. Kung ganoon ang ginagawa niya, hindi magtatagal ang pananakop niya.
At kung nagpapalayas ako ng mga masasamang ispirito sa pamamagitan ng kapangyarihan ni Satanas, sino pala ang nagbigay nang kapangyarihan sa mga tagasunod ninyo na magpalayas nang masasamang espirito? Ang mga tagasunod ninyo ang nagpapatunay na talagang mali kayo.
Ngayon, dahil nagpalayas ako ng masamang espirito sa pamamagitan ng Espirito ng Diyos, ang ibig sabihin, dumating na sa inyo ang paghahari ng Diyos.>>
<<Walang maaaring makapasok sa bahay ng isang taong malakas maliban nalang kung may mas malakas pa sa kanya. At kung naigapos na siya ng mas malakas pa sa kanya, mapapasukan niya ang bahay niya at mananakaw ang ari-arian niya.
Ang hindi panig sa akin, kaaway niya ako at ang hindi tumutulong na nagpapalapit ng mga tao sa akin, pinapalayo lang niya ang mga tao sa akin.
Sinasabi ko sa inyo na ang lahat ng kasalanan at ang paglapastangan sa Diyos, mapapatawad pa. Ngunit ang paglapastangan sa Espirito ng Diyos, hindi na mapapatawad.
Sinuman ang lumalapastangan sa akin na galing sa langit na ipinanganak ng Tao, mapapatawad pa. Ngunit kung sino man ang lumalapastangan sa Espirito ng Diyos, hindi na siya mapapatawad kailanman.
<< Kung sinasabi ninyong mabuti ang punong kahoy, kinakain ang bunga niya. Ngunit kung hindi mabuti ang punong kahoy, hindi kinakain ang bunga niya, dahil malalaman ang punong kahoy sa bunga niya.>>
Kayong mga parang lahi ng ulupong! Paano kayo nakakapagsalita ng mabuti, masama ang puso ninyo? Sapagkat kung ano ang nasa puso ng isang tao, ang siyang sasabihin niya.
Ang taong mabuti ang ugali, nagsasalita siya ng puro kabutihan, sapagkat puno ng kabutihan ang puso niya. Ngunit ang taong masama ang ugali, nagsasalita siya ng puro kasamaan, sapagkat puno ng kasamaan ang puso niya.
Sinasabi ko sa inyo na sa Araw ng Paghuhukom, mananagot ang bawat isa sa bawat sinabi niya na walang kabuluhan.
Sapagkat malalaman sa pagsasalita mo kung parurusahan ka o hindi.
May ilang tagapagturo ng Kautusan at mga Pariseo ang nagsabi kay Jesus, <<Guro, magpakita ka ng kamanghamangha bilang tanda na isinugo ka ng Diyos.>>
Sumagot si Jesus, <<Kayong mga tao ngayon na masama at hindi tapat sa Diyos, humihingi kayo ng tanda, ngunit walang ipapakita sa inyo kundi ang tanda na nangyari kay propeta Jonas noong una.>>
Dahil kung paano nasa tiyan ng malaking isda si Jonas nang tatlong araw at tatlong gabi, ganoon din ako na galing sa langit na ipinanganak ng Tao, tatlong araw at tatlong gabi rin akong nakalibing.
Pagkatapos mangaral ng salita ng Diyos si Jonas doon sa Nineve, nagsisi ang mga tao. Ngayon, nandito ako na higit pa kay Jonas ngunit ayaw ninyong magsisi sa mga kasalanan ninyo. Kaya sa Araw ng Paghuhukom, tatayo ang mga taga-Nineve at pagsasabihan nila kayo.
Hindi lang iyan dahil ang Reyna ng Sheba noong una, kahit galing pa siya sa malayong lugar, pumunta siyang nakinig sa karunungan ni Haring. Solomon. Ngayon, nandito ako na higit pa kay Haring Solomon ngunit ayaw ninyong makinig sa akin. Kaya sa Araw ng Paghuhukom, tatayo ang Reyna ng Sheba at pagsasabihan niya kayo.>>
<<Kung lalabas ang masamang espirito sa tao, naglalakadlakad siya sa ilang na lugar upang maghanap ng mapagpapahingahan. Ngunit kung wala siyang makita,
sasabihin niya sa sarili niya, <Babalik nalang ako sa taong pinanggalingan ko.> At kung nakabalik na siya, makikita niya ang pinanggalingan niya na parang bahay na wala ng naninirahan, malinis at nakaayos na.
Kaya aalis siya sa taong pinanggalingan niya. Ngunit sa sa pagbalik niya, magdadala siya ng pitong ispirito na lalo pang masama sa kanya at sasanib sila sa taong iyon. Kaya lalo pang sasama ang kalagayan ng taong iyon kaysa sa dati. Ganyan din ang mangyayari sa mga masamang tao ngayon.>>
Habang nagsasalita pa si Jesus sa mga tao, dumating ang ina niya at mga kapatid niya. Nakatayo sila sa labas dahil gusto nila siyang makausap.
May nagsabi kay Jesus, <<Nasa labas ang ina mo at mga kapatid mo. Gusto ka nilang makausap.>>
Sumagot si Jesus, <<Sino ang ina ko at mga kapatid ko?>>
Itinuro niya ang mga tagasunod niya at sinabi niya, <<Ito ang mga ina ko at mga kapatid ko.
Sapagkat kung sinuman ang sumusunod sa kalooban ng Ama kong nasa langit, sila ang mga ina ko at mga kapatid ko.>>
Sa araw ding iyon, lumabas si Jesus sa bahay at naupo siya sa tabi ng lawa.
Maraming taong nagtipon sa kanya. Kaya sumakay siya sa bangka at naupo siya doon na nangaral. Ang mga tao naman, nasa tabi ng lawa.
Marami ang talinghagang ipinangaral niya sa kanila. Sinabi niya, <<May isang magsasakang naghasik ng binhi.
Sa paghahasik niya, may binhi na nahulog sa daan. Dumating ang mga ibon at tinuka nila ang mga binhi.
May mga binhi na nahulog sa mabatong lugar na walang gaanong lupa. Kaagad na tumubo ang binhi dahil manipis ang lupa.
Ngunit nang masikatan ng araw ito, nalanta sila, dahil wala silang maayos na pag-uugatan. Kaya namatay sila.
May mga binhi na nahulog sa lupang tinutubuan damong matinik. Nang lumabong ang binhi, lumabong din ang damong matinik at nabalutan ang mga binhi na tumubo.
Ang iba, nahulog sa mabuting lupa, Tumubo at lumaki ang mga iyan at namunga. Ang iba, namunga ng tig iisang daang butil, tig aanim napu at ang iba din, tigtatatlumpo>>
<<Kayong mga nakikinig, pag-isipan ninyo ang narinig ninyo!>>
Pagkatapos, lumapit kay Jesus ang mga tagasunod niya at nagtanong sa kanya, <<Bakit kayo gumagamit ng talinghaga sa inyong pangangaral sa mga tao?>>
Sumagot si Jesus, <<Ipinaunawa sa inyo ang nakalihim tungkol sa paghahari ng Diyos, pero hindi ipinaunawa sa iba.
Sapagkat ang taong sumusunod sa narinig niyang katotohanan, bibigyan pa siya ng pang-unawa. Ngunit ang taong hindi sumusunod sa narinig niyang katotohanan, kahit ang kaunting pagkaunawa niya, aalisin pa sa kanya.
Kaya palagi akong nagsasalita sa kanila ng talinghaga, sapagkat tumingin man sila ng tumingin, hindi sila makakakita at makinig man sila ng makinig, hindi sila makakaunawa.
Kaya natupad sa kanila ang sinabi ni propeta Isaias: <Makinig man kayo ng makinig, hindi kayo makakaunawa. At tumingin man kayo ng tumingin, hindi kayo makakakita.>
Sapagkat matigas ang puso ng mga taong ito. Tinakpan nila ang mga tainga nila at ipinikit nila ang mga mata nila. Dahil baka makakita ang mga mata nila at makarinig ang mga tainga nila, at maunawaan nila ang sinasabi ko, at lalapit sila sa akin upang pagalingin.>>
Ngunit pinagpala kayo, sapagkat nakikita ninyo ang ginagawa ko at nauunawaan ninyo ang sinasabi ko.
Sinasabi ko sa inyo na maraming mga propeta at mga matuwid na tao noong una na gustong makakita sa nakita ninyo, pero hindi nila nakita iyon. Gusto rin nilang marinig ang narinig ninyo, pero hindi nila narinig.>>
<<Pakinggan ninyo ang ibig sabihin ng talinghaga tungkol sa naghahasik ng binhi.
Ang binhi ay ang salita ng Diyos. Ang daan na kinahulugan ng binhi ay ang mga taong nakinig sa salita ng Diyos tungkol sa paghahari niya, ngunit hindi nila naunawaan. Dumating si Satanas at inalis niya sa puso nila ang narinig nila.>>
Ang mabatong lupa na kinahulugan ng binhi ay ang mga taong nakinig sa salita ng Diyos at kaagad nilang tinanggap na may tuwa.
Ngunit hindi nagtagal ito dahil hindi tumimo sa puso nila ang salita ng Diyos. Kaya ng dumating ang kahirapan at pag-uusig dahil sa salita ng Diyos, kaagad nilang tinalikuran ang pananampalataya nila.
Ang lupang may damong matinik kung saan nahulog ang ibang binhi ay ang mga taong nakarinig din ng salita ng Diyos. Ngunit dahil sa mga alalahanin dito sa mundo at sa paghahangad nilang yumaman, wala ng halaga sa kanila ang Salita ng Diyos. Kaya hindi namunga sa buhay nila.
Ngunit ang mabuting lupa na kinahulugan ng binhi ay ang mga taong nakinig at nakaunawa sa salita ng Diyos. Kaya may namunga ng tig iisang daan, tig aanim napu at ang iba tig tatatlumpo.
Nangaral na naman si Jesus sa kanila ng isang talinghaga, <<Ang paghahari ng Diyos ay maihahalintulad sa ginawa ng isang taong naghahasik nang mabuting binhi sa bukid niya.>>
Ngunit pagkagabi, habang natutulog ang mga tao, dumating ang kaaway niya at naghasik ng binhi ng damo sa triguhan at umalis.
Nang tumubo ang trigo at namunga, lumitaw din ang damo.
Kaya pumuntang nagtanong ang mga alipin sa may ari ng bukid, <<Hindi bat mabuting binhi ng trigo ang inihasik mo sa bukid? Paano siya nagkaroon ng binhi ng damo?> >>
<<Sinabi ng may-ari, <Isang kaaway ang gumawa niyan.> >> <<Tinanong siya ng mga alipin, <<Gusto po ba ninyong damuhin namin ang mga damo?> >>
<<Sumagot siya, <Huwag muna, baka mabunot ninyo pati ang mga trigo.
Hayaan muna ninyo hanggang sa anihin. Kung darating ang panahong iyon, sasabihin ko sa mga nag-aani, <<Unahin muna ninyong damuhin ang mga damo at pagsamasamahin upang sunugin. Pagkatapos, anihin ninyo ang trigo at ipunin sa budega ko.>> > >>
Nangaral na naman si Jesus sa kanila sa talinghaga, <<Ang paghahari ng Diyos ay maihahalintulad sa maliit na buto ng mustasa na itinanim ng isang tao sa bukid niya.
Ngunit kung lalake ito, malaki pa siya sa ibang ginugulay at magiging parang punong kahoy. Kaya ang mga sanga nito mapagpupugaran ng mga ibon.>>
Nangaral na naman si Jesus sa kanila sa isang talinghaga, <<Ang paghahari ng Diyos ay maihahalintulad sa kaunting pampaalsa na inihalo ng isang babae sa maraming harina. Kaya napaalsa niya ang minasang harina.>>
Sa pangangaral ni Jesus tungkol sa paghahari ng Diyos, hindi siya nagturo sa mga tao ng hindi gumamit ng talinghaga.
Sa ganitong paraan, natupad ang sinabi ng Diyos sa pamamagitan ng kanyang propeta, <<Magsasalita ako sa kanila sa pamamagitan ng talinghaga. Sasabihin ko sa kanila ang mga bagay na nakalihim mula pa ng likhain ang mundo.>>
Pagkatapos, iniwan ni Jesus ang mga tao at pumasok siya sa isang bahay. Lumapit ang mga tagasunod niya at sinabi sa kanya, <<Ipaalam mo sa amin ang ibig sabihin ng talinghaga tungkol sa damo na nasa bukid.>>
Sumagot si Jesus, <<Ang naghasik ng mabuting binhi, ay ako na galing sa langit na ipinanganak ng Tao.
Ang bukid ay ang mundo. At ang mabuting binhi ay ang mga taong pinaghaharian ng Diyos. Ang mga damo ay ang mga taong sinasakupan ni Satanas.
Ang kaaway ng magsasaka ang naghahasik ng binhi ng damo, na si Satanas. Ang pag-aani, ang siyang hangganan ng mundo. At ang mag-aani, ay ang mga anghel.
Kung paano iniipun ang mga damo at sinusunog, ganoon din ang mangyayari sa sinasakupan ni Satanas sa hangganan ng mundo.
Ako na galing sa langit na ipinanganak ng Tao ang mag-uutos ng mga anghel, at aalisin nila sa pinaghaharian ko ang lahat ng pinanggagalingan ng kasalanan ng iba at ng gumagawa ng kasamaan.
Itatapon sila sa nagliliyab na apoy. Tatangis sila doon ng nagngangalit ang bibig.
Ngunit ang mga matuwid, nagliliwanag sila tulad ng araw sa pinaghaharian ng Ama nilang Diyos. Kayong mga nakikinig, pag-isipan ninyo ang narinig ninyo!>>
Sinabi pa ni Jesus, <<Ang paghahari ng Diyos ay maihahalintulad sa kayamanang nakahukay sa isang bukid. Nang mahukay ng isang tao, ibinaon niya muli. At sa tuwa niya, umuwi siya at ibinenta ang lahat ng kanyang ari-arian upang mabili niya ang bukid na iyon.>>
<<Ang paghahari ng Diyos ay maihahalintulad sa isang nangangalakal na naghahanap ng magagandang perlas.
Nang makakita siya ng isang mamahaling perlas, ibininta niya ang lahat ng kanyang ari-arian at binili niya ang perlas na iyon.>>
<<Ang paghahari ng Diyos ay maihahalintulad sa isang lambat na pinangsagap ng mga tao sa lawa at nakahuli sila ng ibat-ibang klase ng isda.
Nang puno na ang lambat, hinila nila ito sa tabi ng lawa. Pagkatapos, umupo sila at ibinukod nila ang isda na makakain at itinapon nila ang hindi makakain.
Ganoon din ang mangyayari sa hangganan ng mundo. Darating ang mga anghel at ibubukod ang mga matuwid sa masasama.
Itatapon ang mga masasama sa nagliliyab na apoy. Iiyak sila doon na nagngangalit ang bibig.>
Pagkatapos, tinanong sila ni Jesus, <<Naunawaan ba ninyo ang lahat ng talinghaga na sinabi ko?>> Sumagot sila, <<Opo. Naunawaan na namin.>>
At sinabi ni Jesus sa kanila, <<Kaya pala, ang bawat tagapagturo ng kautusan na naturuan na tungkol sa paghahari ng Diyos, maihahalintulad sa isang may-ari ng bahay na maraming ari-arian sa budega niya. Inilalabas niya ang luma at ang bagong gamit sa budega niya.>>
Pagkatapos ipangaral ni Jesus ang mga talinghagang iyan, umalis na siya.
Pumunta siya sa Nasaret sa bayan na kinalakihan niya at nangaral siya doon sa bahay na pinagtitipunan ng mga Judio. Namangha ang mga kabaryo niya sa karunungan niya. Sinabi nila, <<Saan niya nakuha ang karunungan niya at kapangyarihang gumawa ng kamanghamangha?
Hindi ba't anak lang siya ng isang kalpintero at ang nanay niya ay si Maria? Hindi ba't ang mga kapatid niyang lalaki ay sina Santiago, Jose, Simon, at si Judas?
Hindi ba't kabaryo din natin ang mga kapatid niyang babae? Saan niya nakuha ang ganyang kapangyarihan?>>
Hindi nila siya pinaniwalaan. Kaya sinabi ni Jesus sa kanila, <<Ang isang propeta ay iginagalang kahit saan, maliban nalang sa sarili niyang bayan at pamilya.>>
Hindi gumawa doon ng maraming kamanghamangha si Jesus, dahil hindi sila sumasampalataya sa kanya.
Sa panahong iyon, nabalitaan ni Gobernador Herodes Antipas ang tungkol kay Jesus.
Kaya sinabi niya sa mga nanunungkulan na, <<Siya si Juan na tagapagbautismo na muling nabuhay! Kaya nakakagawa siya ng kamanghamangha!>>
Ito ang nangyari kay Juan bago siya namatay. Lagi niyang sinasabi kay Gobernador Herodes Antipas, <Hindi tama na naging asawa mo si Herodias na asawa ni Felipe na kapatid mo.>> Kaya ipinahuli at ipinasukul ni Gobernador Herodes Antipas si Juan.
<range>
Gusto sana ni Gobernador Herodes Antipas na ipapatay si Juan ngunit natakot siya sa mga Judio sapagkat kinikilala nilang propeta si Juan.
Nang dumating na ang araw ng pag-alaala sa araw ng kapanganakan ni Gobernador Herodes Antipas, sumayaw ang dalaga na anak ni Herodias sa harapan ng mga bisita. Dahil sa pagsayaw niya, natuwa si Gobernador Herodes Antipas.
Kaya sinabi niya sa dalaga, <<Sumusumpa ako na ibibigay ko sa iyo ang kahit anong hilingin mo.>>
Dahil sa sinabi ni Gobernador Herodes Antipas, pumunta ang dalaga sa ina niya at nagtanong siya kung ano ang gusto niyang hilingin. Kaya sinabi niya sa dalaga ang ganito, <<Gusto kong ibigay mo sa akin ang ulo ni Juan na Tagabautismo na nasa isang bandiyado.>> Kaya bumalik siya kay Gobernador Herodes Antipas at sinabi niya iyon.
Ikinalungkot ng Gobernador ang hiningi ng dalaga. Ngunit dahil sa pangakong narinig ng bisita, ipinag-utos niya na gawin ang hiningi ng dalaga.
Kaya ipinaputol niya ang ulo ni Juan na nasa bilangguan,
at inilagay ang ulo niya sa isang bandiado at iniabot sa dalaga. At iniabot din ng dalaga sa ina niya.
Kinuha ng mga tagasunod ni Juan ang bangkay niya at inilibing. Pagkatapos, ipinaalam nila kay Jesus ang nangyari.
Nang nalaman ni Jesus iyon, umalis siya doon at sumakay sa isang bangka at pumunta sa isang lugar na ilang. Ngunit nang malaman ng mga tao na galing sa ibat-ibang bayan na nakaalis na si Jesus, sumunod sila patungo sa lugar na pupuntahan niya.
Kaya nang bumaba si Jesus sa bangka, nakita niya ang napakaraming tao. Naawa siya sa kanila. Kaya pinagaling niya ang mga may sakit.
Nang gumagabi na, lumapit kay Jesus ang mga tagasunod niya at sinabi nila, <<Nasa ilang na lugar tayo at gabi na. Kaya papuntahin muna ang mga tao sa malapit na baryo upang makabili sila ng makakain nila.>>
Ngunit sinabi ni Jesus sa kanila, <<Hindi na nila kailangang umalis. Kayo ang magbibigay ng makakain sa kanila.>>
Sumagot sila, <<Lima lang ang tinapay natin at dalawa lang ang isda.>>
Sinabi ni Jesus, <<Dalhin ninyo dito sa akin.>>
Pinaupo niya ang mga tao sa damo. Pagkatapos, kinuha niya ang limang tinapay at dalawang isda. Tumingala siya sa langit at nagpasalamat siya sa Diyos. Hinati-hati niya ang tinapay at isda at ibinigay niya sa mga tagasunod niya. Ibinigay din ng mga tagasunod niya sa mga tao.
Nakakain ang lahat ng tao at nangabusog. Nang inipon ng mga tagasunod niya ang tirang tinapay at isda, napuno pa nila ang labindalawang basket.
Ang bilang ng mga lalaki na nakakain, limang libo. Hindi pa kasama ang mga babae at mga bata.
Habang pinapauwi ni Jesus ang mga tao, pinasakay niya sa bangka ang mga tagasunod niya at pinauna niya sa ibayo ng lawa.
Nang makaalis na ang mga tao, umakyat siya ng nag-iisa sa bundok upang manalangin. Nagabihan na siya doon
at ang bangka ng mga tagasunod niya ay nasa gitna ng lawa na sinasalpok ng malalaking alon dahil salungat sila sa hangin.
Nang magmamadaling araw na, sumunod siya sa mga tagasunod niya na naglalakad sa ibabaw ng tubig.
Nang makita ng mga tagasunod niya na may naglalakad sa ibabaw ng tubig, sobrang takot nila. Kaya malakas nilang sinabi, <<Multo!>>
Ngunit kaagad na nagsalita si Jesus, <<Ako ito, huwag kayong matakot. Lakasan ninyo ang inyong loob.>>
Sumagot si Pedro sa kanya, <<Panginoon, kung ikaw nga iyan, papuntahin mo ako diyan na lumalakad din sa ibabaw ng tubig.>
<<Halika!>> sinabi ni Jesus. Kaya bumaba si Pedro sa bangka at lumakad sa ibabaw ng tubig papunta kay Jesus.
Ngunit ng makita niyang malakas ang hangin, natakot siya at unti-unti siyang nalubog. Kaya malakas niyang sinabi, <<Panginoon, iligtas mo ako!>>
Agad siyang inabot ni Jesus, at sinabi niya, <<Kayliit ng iyong pananampalataya! Bakit ka nag-aalinlangan?>>
Nang pagkasakay nilang dalawa sa bangka, huminto ang malakas na hangin.
At pinuri siya ng mga tagasunod niya na nasa bangka at sinabi, <<Totoo ngang Anak ka ng Diyos!>>
Nang pagkatawid nila sa lawa, nakarating sila sa bayan ng Genesaret.
Nakilala ng mga tagaroon si Jesus at kaagad silang nag-utos na magbalita sa mga tao sa lugar na nakapalibot doon. Kaya dinala kay Jesus ang lahat ng may sakit.
Nagmakaawa kay Jesus ang mga may sakit na kahit mahipo lang nila ang laylayan ng damit niya. At ang lahat ng nakahipo sa kanya, gumaling.
Pagkatapos niyon, lumapit kay Jesus ang ilang Pariseo at mga tagapagturo ng Kautusan na galing sa Jerusalem. Nagtanong sila sa kanya,
<<Bakit hindi sinusunod ng mga tagasunod mo ang nakaugalian natin? Hindi sila nag-uugas ng kamay bago kumain.>>
Sinagot sila ni Jesus, <<Bakit ninyo nilalabag ang utos ng Diyos upang masunod lang ninyo ang nakaugalian ng mga ninuno ninyo?
Katulad nito, iniutos ng Diyos na , <Igalang mo ang mga magulang mo,> at iniutos din niya, <Sinuman ang lumapastangan sa mga magulang niya, dapat siyang patayin.>
Ngunit kayo, bakit ninyo ipinapangaral na maaaring sabihin ng anak sa mga magulang niya ang <Mga magulang ko, ang tulong na ibibigay ko sana sa inyo, ibinigay ko na sa Diyos.>
Sa ganoon, hindi na niya iginalang ang mga magulang niya. Dahil sa nakaugalian ninyo, ginawa ninyong walang kabuluhan ang utos ng Diyos.
Mga mapagkunwari! Totoo ang ipinasulat ng Diyos kay Propeta Isaias tungkol sa inyo. Dahil nasa kasulatan,
<<Iginagalang ako ng mga tao ito ngunit sa salita lang nila sapagkat malayo sa akin ang puso nila.
Walang kabuluhan ang pagpupuri nila sa akin, dahil ang itinuturo nila ay utos lang ng tao.> >>
Pinalapit ni Jesus ang mga tao at sinabi sa kanila, <<Makinig kayo at unawain ninyo ang sasabihin ko.
Hindi ang pumapasok sa bibig ng tao ang nagpaparumi sa kanya, kundi ang mga masamang salita na lumalabas sa bibig niya.>>
Lumapit ang mga tagasunod niya at sinabi, <<Guro, hindi mo pa alam na nasaktan ang mga Pariseo dahil sa sinabi mo!>>
Sumagot si Jesus, <<Ang lahat ng halaman na hindi itinanim ng aking Ama na nasa langit, bubunutin niya.
Hayaan ninyo sila. Dahil para silang mga bulag na umaakay sa kapwa nila bulag. Kung aakayin ng bulag ang kapwa niya bulag, pareho silang mahuhulog sa hukay.>>
Ngayon sinabi ni Pedro, <<Ipaunawa mo sa amin ang ibig sabihin ng talinghagang sinabi mo.>>
Sinabi ni Jesus sa kanila, <<Kayo rin ba, hindi ninyo maunawaan?
Hindi ba ninyo alam na kahit ano ang kainin ninyo, papasok sa tiyan ninyo at ilalabas nito?
Ngunit ang mga masamang salita na lumalabas sa bibig ng tao na galing sa puso niya ang siyang nakapagpaparumi sa kanya.
Sapagkat nanggagaling sa puso ng tao ang pag-iisip niya ng masama na siyang nag-uudyok sa kanya na pumatay, makiapid, makipagtalik sa hindi niya asawa, magnakaw, magsinungaling, at magsalita ng masama laban sa kapwa niya.
Iyan na lahat ng kasamaang ang siyang nagpaparumi sa isang tao, ngunit hindi ang paghugas ng kamay bago kumain, hindi iyan ang nakapagpaparumi.>>
Umalis doon si Jesus at pumunta siya sa mga lugar na malapit sa bayan ng Tiro at Sidon.
May isang babae na hindi Judio na taga Canaan. Lumapit siya kay Jesus at nagmakaawa. Sinabi niya, <<Panginoon, na layi ni Haring David, maawa ka sa akin! Ang anak kong babae ay inaalihan ng masamang ispiritu na siyang nagpapahirap sa kanya.>>
Ngunit hindi sumagot si Jesus sa kanya. Kaya lumapit sa kanya ang mga tagasunod niya at sinabi nila, <<Paalisin na ninyo ang babaeng iyan, dahil maingay na lang siyang sumasama sa atin.>>
Sinabi ni Jesus sa babae, <<Iniutos ako para lang sa mga taga Israelita na parang mga tupang naliligaw.>>
Ngunit lumapit sa kanya ang babae at lumuhod sa harapan niya at sinabi, <<Panginoon, tulungan mo ako.>>
Sinabi ni Jesus sa kanya ang isang kasabihan, <<Hindi mabuting kunin ang pagkain ng mga bata at ibigay sa mga aso.>>
Sumagot ang babae, <<Totoo nga Panginoon, ngunit kahit ang mga aso, kumakain sila ng mumog na nalalaglag ng amo nila mula sa mesa.>>
Ngayon, sinabi ni Jesus sa kanya, <<Napakalaki ng iyong pananampalataya! Mangyayari ang hinihiling mo.>> At sa oras ding iyon gumaling ang anak niyang babae.
Nang umalis doon si Jesus, dumaan siya sa tabi ng lawa ng Galilea at umakyat siya sa bundok at doon siya naupo.
Maraming taong nagdala kay Jesus ng mga pilay, bulag, lumpo, pipi at iba pang may sakit. Inilapit nila sa harapan ni Jesus at pinagaling niya sila.
Nang nakita ng mga tao na nakapagsalita ang pipi, gumaling ang mga lumpo, nakalakad ang mga pilay, at nakakita ang mga bulag, namangha sila. Kaya pinuri nila ang Diyos ng Israel.
Tinawag ni Jesus ang mga tagasunod niya at sinabi niya sa kanila, <<Naaawa ako sa mga taong ito, dahil tatlong araw ko na silang kasama at wala na silang makain. Ayaw ko silang pauwiin na gutom baka himatayin sila sa daan.>>
Sumagot ang mga tagasunod niya, <<Saan tayo kukuha ng pagkain dito sa ilang upang ipakain sa ganito karaming tao.>>
Tinanong sila ni Jesus, <<Ilan ang tinapay ninyo diyan?>> Sumagot sila, <<Pito lang at ilang maliliit na isda.>>
Pinaupo ni Jesus ang mga tao sa lupa.
Kinuha niya ang pitong tinapay at mga isda at nagpasalamat siya sa Diyos. Pagkatapos hinati-hati niya ito at ibinigay sa mga tagasunod niya upang ibigay nila sa mga tao.
Nakakain ang lahat at nangabusog. nang ipunin nila ang mga tira na pagkain, napuno pa nila ang pitong basket.
Ang bilang ng mga lalaking nakakain, apat na libo. Hindi pa kasama dito ang mga babae at mga bata.
Pagkatapos pinauwi ni Jesus ang mga tao, sumakay siya sa bangka at pumunta siya sa lugar ng Magadan.
May mga Pariseo at mga Saduceo na lumapit kay Jesus upang subukan nila siya. Hiniling nila sa kanya na magpakita siya ng kamangha mangha bilang tanda na isinugo siya ng Diyos.
Ngunit sinabi ni Jesus sa kanila, <<Kung lumulubog na ang araw at pula ang langit, sinasabi ninyong, <Maganda ang panahon bukas.>
At kung maaga at makikita ninyong mapula at makulimlim ang langit, sinasabi ninyo, <Uulan ngayon.> Alam ninyo ang ibig sabihin ng mga nakikita ninyo sa langit, ngunit bakit hindi ninyo alam ang ibig sabihin ng nangyari ngayon?
Kayong mga lahi ng masama at hindi tapat sa Diyos! Humihingi kayo ng tanda ngunit walang ipapakita sa inyo kundi ang tanda katulad ng nangyari kay propeta Jonas!>> Pagkatapos, iniwan sila ni Jesus.
Nang pumunta sila sa ibayo ng dagat, nalaman ng mga tagasunod ni Jesus na nakalimutan nilang magdala ng tinapay.
Sinabi ni Jesus sa kanila, <<Mag-ingat kayo sa pampaalsa ng mga Pariseo at mga Saduseo.>>
Nag-usap-usap ang mga tagasunod ni Jesus, <<Sinabi niya iyon dahil wala tayong dalang tinapay.>>
Ngunit alam ni Jesus ang pinag-uusapan nila. Kaya tinanong niya sila, <<Bakit pinag-uusapan ninyong wala kayong dalang tinapay? Napakaliit ng inyong pananampalataya!
Hindi pa ba kayo makaunawa? Nakalimutan na ba ninyo ang ginawa ko sa limang tinapay na pinakain sa limang libong tao? Hindi ba ninyo naaalala kung ilang basket ang napuno ninyo sa mga natirang pagkain?
Nakalimutan na rin ba ninyo ang pitong tinapay na pinakain sa apat na libong tao, at hindi ba ninyo naalala kung ilang basket ang napuno ninyo sa mga natirang pagkain?
Hindi ba ninyo naunawaan na hindi tinapay ang ibig kong sabihin noong sinabi kong, <<Mag-ingat kayo sa pampaalsa ng mga Pariseo at mga Saduseo?>>
Doon pa lang nila naunawaan na hindi pampaalsa sa tinapay ang ibig sabihin ni Jesus kundi ang ipinapangaral ng mga Pariseo at mga Saduseo.
Nang dumating si Jesus at ang mga tagasunod niya sa lugar na malapit sa bayan ng Cesarea Filipos, tinanong niya sila, <<Ano ang sinasabi ng mga tao tungkol sa akin na ipinanganak ng Tao na galing sa langit?>>
Sumagot sila, <<May nagsasabing ikaw si Juan na Tagabautismo. May nagsasabi ding ikaw si propeta Elias. At ang iba naman, nagsasabing ikaw si propeta Jeremias o isa sa mga propeta.>>
Tinanong sila ni Jesus, <<Ngunit sa inyo, sino ako?>>
Sumagot si Simon Pedro, <<Ikaw si Cristo na Anak ng Diyos na buhay!>>
Sinabi ni Jesus sa kanya, <<Simon na anak ni Jonas, pagpalain ka ng Diyos sapagkat hindi tao ang nagpahayag sa iyo niyan, kundi ang Ama kong nasa langit.
Simon, ikaw si Pedro at sa batong ito, itatayo ko ang mananampalatayang samasama, at kahit ang kapangyarihan ng kamatayan, hindi mananalo sa kanya.
Ibibigay ko sa iyo ang mga susi ng kaharian sa langit upang kung anuman ang ipagbawal mo dito sa mundo, ipagbabawal din sa langit at kung anuman ang pahihintulutan mo dito sa mundo, pahihintulutan din sa langit.>>
Pagkatapos niyan, pinagbilinan ni Jesus ang mga tagasunod niya na huwag nilang sabihin kahit kanino na siya ang Cristo na ipinangako ng Diyos.>>
Mula noon, ipinaalam ni Jesus sa mga tagasunod niya, <<Kailangan kong pumunta sa Jerusalem at maranasan ang maraming kahirapan sa mga matatandang nanunungkulan, mga namumunong pari, at sa mga tagapagturo ng Kautusan Ipapapatay nila ako, ngunit sa ikatlong araw, muli akong mabubuhay.
Nang narinig ni Pedro iyon, isinama niya si Jesus at pinagkasabi niya siya, <<Panginoon huwag sanang pahintulutan ng Diyos sa iyo yan. Kailanman hindi mangyayari saiyo iyan.>>
Humarap si Jesus kay Pedro at sinabi niya, <<Lumayo ka sa akin, Satanas! Pinipigilan mo akong gawin ang kalooban ng Diyos dahil hindi ang kalooban niya ang iniisip mo kundi ang kalooban ng tao.>>
Pagkatapos, sinabi ni Jesus sa mga tagasunod niya, <<Kung sinuman ang gustong sumunod sa akin, dapat niyang kalimutan ang sarili niyang kagustuhan, at nakahanda siyang mamatay para sa akin katulad ng pagpasan ng krus at sumunod sa akin.
Sapagkat sinuman ang taong gustong magligtas ng buhay niya, ang siyang mawawalan ng buhay niya. Ngunit ang taong nakahandang magbigay ng buhay niya para sa akin, ang siyang magbigyan ng buhay na walang hanggan.
Kahit makuha ng isang tao ang lahat ng kayamanan dito sa mundo, pero mapapahamak naman siya sa walang hanggang kaparusahan, hindi na niya mapapakinabangan ito. May maibayad ba siya upang magkaroon siya ng buhay na walang hanggan?
Sapagkat ako na galing sa langit na ipinanganak ng Tao, darating akong kasama ng mga anghel ng Ama ko na may kapangyarihan niya. Sa araw na iyon, ibibigay ko ang gantimpala ng bawat isa ayon sa mga ginawa nila.
Sinasabi ko sa inyo na may ilan sa inyo dito na hindi mamatay hangga't hindi nila ako nakikita na galing sa langit na Anak ng Tao na dumarating na naghahari.>>
Pagkatapos ng anim na araw, isinama ni Jesus si Pedro at ang dalawang magkapatid na sina Santiago at si Juan sa isang mataas na bundok nang sila-sila lang.
Nang nandoon na sila, nakita nilang nagbago ang anyo ni Jesus. Ang mukha ni Jesus, lumiwanag na parang araw at ang damit niya puting puti na parang liwanag.
Bigla nalang nagpakita si Elias at si Moises na nakikipag-usap kay Jesus.
Kaya sinabi ni Pedro kay Jesus, <<Panginoon, mabuti na nandito tayo. Kung gusto mo, gagawa ako ng tatlong kubo. Isa sa iyo, isa kay Moises at isa kay Elias.>>
Habang nagsasalita pa si Pedro, natakpan sila ng nakakasilaw na ulap. At may narinig silang tinig na galing sa ulap na nagsasabing, <<Ito ang minamahal kong Anak na kalugodlugod sa akin. Pakinggan ninyo siya!>>
Nang marinig ng mga tagasunod niya ang tinig, napasubsob sila dahil sa takot nila.
Ngunit nilapitan sila ni Jesus at hinawakan, sinabi niya, <<Tumayo kayo. Huwag kayong matakot.>>
Nang tumingin sila, wala na silang ibang nakita, kundi si Jesus nalang.
Habang bumababa sila sa bundok, ibinilin ni Jesus sa kanila, <<Huwag ninyong sabihin kahit kanino ang nakita ninyo hanggang hindi ako muling mabubuhay na ipinanganak ng Tao na galing sa langit.>>
Kaya tinanong siya ng mga tagasunod niya, <<Bakit sinasabi ng mga tagapagturo ng kautusan na kailangan maunang darating si Elias bago si Cristo?>>
Sumagot si Jesus, <<Totoong may mauunang darating na katulad ni Elias upang ihanda niya ang lahat ng bagay.>>
Sinasabi ko sa inyo na dumating na ang katulad si Elias, ngunit hindi siya nakilala ng mga tao kundi ginawa nila ang gusto nilang gawin sa kanya. Ganyan din ang gagawin nila sa akin na galing sa langit na ipinanganak ng Tao, dahil pahihirapan din nila ako.>>
Nang sinabi niya iyon, naunawaan ng mga tagasunod niya na si Juan na Tagapagbautismo ang tinutukoy niya.
Nang bumalik sina Jesus sa kinaroroonan ng maraming tao, may isang lalaki na lumapit sa kanya at nagpatirapa sa harapan niya. Sinabi niya,
<<Panginoon, maawa ka sa anak kong lalaki. May sakit siyang epelipsi at kung sinusumpong siya, sobrang sakit ang nararamdaman niya. Kaya palagi siyang natutumba sa apoy at palagi rin siyang nahuhulog sa tubig.
Dinala ko siya sa mga tagasunod mo, ngunit hindi nila siya mapagaling.>>
Sumagot si Jesus, <<Kayo na lahing walang pananampalataya at baluktot ang pag-iisip! Hanggang kailan ko kayo pagtitiisan? Dalhin ninyo dito ang bata!>>
Pinagalitan at pinalayas ni Jesus ang masamang espirito at lumabas siya sa bata. At sa oras ding iyon, gumaling ang bata.
Nang sila-sila na lang, lumapit kay Jesus ang mga tagasunod niya at nagtanong, <<Bakit hindi namin napalayas ang masamang ispirito?>>
Sumagot si Jesus, <<Dahil maliit lang ang pananampalataya ninyo! Sinasabi ko sa inyo na kung mayroon kayong pananampalataya na kasing liit ng buto ng mustasa, maaari ninyong sabihin sa bundok na ito, <Mapunta ka doon,> at mapupunta nga siya. Walang bagay na hindi ninyo magagawa. [
Ngunit ang ganoon klasi ng masamang espirito, mapapalayas lang siya sa pamamagitan ng panalangin at pag-aayuno.>>]
Nang nagtipon si Jesus at ang mga tagasunod niya, sinabi niya, <<Ako na galing sa langit na ipinanganak ng Tao, ibibigay ako sa mga may katungkulan
at papatayin nila ako. Ngunit sa ikatlong araw, muli akong mabubuhay.>> Nang marinig ng mga tagsunod niya iyon, nalungkot sila.
Pagdating nila sa bayan ng Capernaum, lumapit kay Pedro ang mga maniningil ng buwis para sa templo at nagtanong, <<Nagbabayad ba ng buwis para sa templo ang Guro ninyo?>>
Sumagot si Pedro, <<Oo, nagbabayad siya.>> Nang bumalik si Pedro sa bahay na tinitirhan nila, tinanong siya ni Jesus, <<Para sa iyo Pedro, sino ang nagbabayad ng buwis sa mga hari? Ang mga bata o ang mga dayuhan?>>
Sumagot si Pedro, <<Ang mga dayuhan.>> Sinabi ni Jesus, <<Kung ganoon, ang ibig mong sabihin, hindi na kailangan magbayad ng buwis ang mga anak.
Ngunit kung hindi tayo magbabayad ng buwis, baka sumama ang loob nila sa atin. Kaya pumunta ka sa lawa at mamingwit. Ang una mong makuhang isda, ibuka mo ang bibig niya. At makikita mo doon ang perang saktong pambayad natin ng buwis. Kunin mo iyan at ibabayad natin sa mga maniningil ng buwis.
Sa oras ding iyon, lumapit kay Jesus ang mga tagasunod niya at nagtanong, <<Sino ang pinakadakila sa pinaghaharian ng Diyos?
Tinawag ni Jesus ang isang maliit na bata at pinatayo sa harapan nila. Sinabi niya,
<<Sinasabi ko sa inyo na kung hindi kayo magbabago at tutulad sa ugali ng maliit na bata na mapagpakumbaba, hindi kayo mapapabilang sa pinaghaharian ng Diyos.
Kaya sinuman ang magpapakababa katulad ng batang ito, siya ang pinakadakila sa pinaghaharian ng Diyos.
At sinuman ang tumatanggap sa batang ito sa pangalan ko, ako na ang tinatanggap niya.
Ngunit sinuman ang magiging dahilan ng pagkakasala ng maliliit na bata na sumasampalataya sa akin, mabuti pang ipasok ang leeg niya sa malaking gilingang bato at itapon sa pusod ng dagat.>>
<<Nakakaawa ang mga tao dito sa mundo dahil sa mga tuksong pagmumulan ng kasalanan. Totoo ngang darating iyan, ngunit kawawa ang taong pagmumulan ng kasalanan ng kapwa niya.>>
<<Kaya kung ang kamay mo o paa mo ang magiging dahilan ng pagkakasala mo, putulin at itapon mo. Mabuti pang pumunta ka sa langit na iisa ang paa mo kaysa dalawa ang paa mo na itatapon sa apoy na hindi namamatay.
At kung ang isang mata mo ang nagiging dahilan ng pagkakasala mo, dukutin mo at itapon! Mabuti pang pumunta ka sa langit na iisa ang mata mo kaysa sa dalawa ang mata mo na itatapon sa imperno.>>
<<Ingatan ninyong huwag ninyong tignan ng mababa ang kahit isa man sa maliliit na bata.>> Sinasabi ko sa inyo na ang mga anghel na nagbabantay sa kanila, palaging nasa harapan ng Ama ko na nasa langit.
[ Sapagkat ako na galing sa langit na ipinanganak ng Tao, pumunta ako dito sa mundo upang iligtas ang mga naliligaw.]
<<Ano sa tingin ninyo ang gagawin ng isang taong may isang daang tupa kung maligaw ang isa? Hindi ba't iiwan muna niya ang siyamnaput-siyam na tupa doon sa bundok na pinagpapastulan at hahanapin niya ang isang naligaw?
Sinasabi ko sa inyo na kung makikita niya ang tupang naligaw, masayang-masaya siya sa kanya kaysa siyamnaput-siyam na hindi naligaw.
Ganyan din ang nararamdaman ng Ama ninyong nasa langit, dahil ayaw niyang maligaw ang kahit isa sa maliliit na bata.>>
<<Kung nagkasala sa iyo ang kapatid mo sa pananampalataya, puntahan mo siya at mag-usap kayong kayo lang. ipaliwanag mo sa kanya ang kasalanan na ginawa niya. Kung makikinig siya sa iyo, manunumbalik ang dati ninyong pagkakaisa bilang magkakapatid sa pananampalataya.
Ngunit kung ayaw pa niyang makinig sa iyo, magsama ka ng isa o dalawa pang kapatid sa pananampalataya upang ang lahat ng napag-usapan ninyo, mapatotohanan nang dalawa o tatlong nakakita.
Kung ayaw niyang makinig sa kanila, ipaalam ito sa mga mananampalatayang samasama. At kung ayaw pa niyang makinig sa kanila, ituring ninyo siyang isang taong hindi nakakakilala sa Diyos o isang maniningil ng buwis.>>
<<Sinasabi ko sa inyo na kung anuman ang ipagbawal ninyo sa mundo, ipagbabawal din sa langit, at kung anuman ang pahihintulutan ninyo dito sa mundo, pahihintulutan din sa langit.
<<Sinasabi ko sa inyo na kung may dalawa sa inyo na nagkasundo sa anuman dito sa mundo sa pananalangin ninyo, ibibigay ng Ama ko na nasa langit ang hinihiling ninyo.
Sapagkat kung saan may dalawa o tatlong nagkakatipon sa pangalan ko, nandoon ako sa kanila.>>
Ngayon, lumapit si Pedro kay Jesus at nagtanong, <<Panginoon, ilang beses kong patatawarin ang kapatid ko na laging gumagawa ng kasalanan sa akin? Pitong beses ba?>>
Sumagot si Jesus, <<Hindi lang pitong beses kundi pitumpo't pito.
Sapagkat ang paghahari ng Dios ay maihahalintulad sa paghahari ng isang hari na nagpatawag sa mga alipin niya upang singilin sa mga utang nila.
Nang mag-umpisa na siyang maningil, dinala sa kanya ang isang alipin na nagkautang ng milyun-milyon sa kanya.
Dahil hindi siya makabayad, sinabi ng hari, <Ibenta ninyo silang magpapamilya, at ang lahat ng ari-arian niya upang mabayaran niya ang utang niya.> >>
<<Kaya nagmakaawa at lumuhod ang alipin sa hari, <Hari ko, bigyan pa ninyo ako ng panahon upang mabayaran ko ang lahat ng nautang ko.>
Kinaawaan siya ng hari. Kaya hindi na niya pinabayad ang mga utang niya at pinauwi siya.>>
<<Ngunit pagkaalis ng alipin, nasalubong niya ang isang kapwa niya alipin na nagkautang ng kaunti sa kanya. Sinunggaban at sinakal niya, sinabi niya, <Bayaran mo ang utang mo sa akin!> >>
<<Lumuhod sa kanya ang kapwa niya alipin at nagmakaawa, <Bigyan mo pa ako ng panahon upang mabayaran ko ang lahat ng utang ko sa iyo.>
Ngunit hindi siya pumayag, kundi ipinakulong niya ang kapwa niya alipin hangga't hindi pa siya nakakabayad.>>
<<Nang makita ng ibang mga alipin ang ginawa niya, nalungkot sila. Kaya pumunta sila sa hari upang ipaalam ang lahat ng nangyari.>>
<<Ipinatawag ngayon ng hari ang alipin at sinabi sa kanya, <Ikaw na masamang alipin! Hindi ko ipinabayad ang nautang mo dahil nagmakaawa ka sa akin.
Bakit hindi ka naawa sa kapwa mo alipin katulad ng pagkaawa ko sa iyo?>
Dahil sa sobrang galit ng hari, ipinakulong niya ang alipin hangga't hindi pa niya nababayaran ang lahat ng utang niya.>>
Sinabi pa ni Jesus, <<Ganyan din ang gagawin ng Ama kong nasa langit, kung hindi buong kalooban ang pagpapatawad ninyo sa kapwa ninyo.>>
Pagkatapos ipinangaral ni Jesus ang mga bagay na iyan, umalis siya sa probinsiya ng Galilea at pumunta siya sa sakop ng probinsiya ng Judea sa kabila ng Ilog Jordan.
Maraming tao ang ang sumunod sa kanya at pinagaling niya ang mga maysakit.
May ilang Pariseong lumapit kay Jesus upang subukin siya. Kaya nagtanong sila, <<Pinapahintulutan ba ng Kautusan na hiwalayan ng lalaki ang asawa niya kahit sa ano mang dahilan?>>
Sumagot si Jesus, <<Hindi ba ninyo nabasa sa Kasulatan na sa simula pa, nang ginawa ng Diyos ang mundo, ginawa niya ang lalake at babae?
At sinabi niya, <Dahil dito, iiwan ng lalaki ang kanyang ama at ina upang magsama silang mag-asawa. At ang dalawa, magiging isa.>
Sa ganoon, hindi na sila dalawa, kundi iisa na lang sila. Kaya ang pinagsama ng Diyos ay hindi dapat paghiwalayin ng tao.>>
Muling nagtanong ang mga Pariseo, <<Kung ganoon pala, bakit iniutos ni Moises na kung hihiwalayan ng lalaki ang asawa niya, bigyan niya ng kasulatan ng paghihiwalay?>>
Sumagot si Jesus sa kanila, <<Dahil sa katigasan ng ulo ninyo, pinahintulutan ni Moises na hiwalayan ng lalaki ang asawa niya. Ngunit noong una pa, hindi iyan ang kalooban ng Diyos.
Kaya sinasabi ko sa inyo na kahit anuman ang dahilan, hindi maaaring hiwalayan ng lalake ang asawa niya, maliban nalang kung nakiapid ang babae. At kung mag-asawang muli ang lalake, nagkakasala siya ng pakikiapid. [At kung sinuman ang makapag-asawa sa babae na hiniwalayan ng lalake, nagkakasala din siya ng pakikiapid.>>]
Sinabi ng mga tagasunod ni Jesus, << Kung ganon ang kalagayan ng lalaki sa asawa niya, mabuti pang huwag na siyang mag-asawa.>>
Sumagot si Jesus, <<Ang aral na iyan ay hindi kayang tanggapin ng lahat ng tao, ang mga tao lang na inilaan ng Diyos na hindi mag-asawa.
May ibang dahilan kaya hindi nag-asawa ang ilang tao. May mga taong ipinanganak ng hindi magkakaanak. Meron ding talagang kinapon, at may hindi nag-asawa dahil sa pagpapahalaga nila sa paghahari ng Diyos. Ang taong kayang tanggapin ang aral na iyan, dapat niyang gawin.
May mga taong ipinunta ang maliliit na bata kay Jesus upang hilingin nila na ipatong niya ang kamay niya sa kanila at manalangin para sa kanila. Ngunit binawalan sila ng mga tagasunod niya.
Sinabi ni Jesus sa mga tagasunod niya, <<Pabayaan ninyong lumapit sa akin ang mga bata. Huwag ninyo silang bawalan, sapagkat ang mga katulad niya ang siyang mapapabilang sa mga taong pinaghaharian ng Diyos.>>
Ipinatong ni Jesus ang kamay niya sa mga bata at nanalangin para sa kanila, pagkatapos umalis na siya.
Ngayon, may isang lalaki ang lumapit kay Jesus at nagtanong, <<Guro, ano ba ang mabuti kong gawin upang mabigyan ako ng buhay na walang hanggan?>>
Sumagot si Jesus, <<Bakit tinatanong mo sa akin kung ano ang mabuti? Iisa ang mabuti at wala ng iba kundi ang Dios. Kung gusto mong magkaroon ng buhay na walang hanggan, sundin mo ang mga utos.>>
Kaya nagtanong ang lalake, <<Ano sa mga utos na iyan ang susundin ko?>> Sumagot si Jesus, <<Huwag kang papatay ng tao, huwag kang mangangalunya, huwag kang magnakaw, huwag ka rin magpatotoo sa walang katotohanan,
igalang mo ang iyong mga magulang, at mahalin mo ang kapwa tao mo katulad ng pagmamahal mo sa sarili mo.>>
Sinabi ng lalake, <<Sinunod ko na ang lahat ng iyan. Ano pa ang kailangan kong gawin?>>
Sumagot si Jesus, <<Kung gusto mong maging ganap, ibenta mo ang mga ari-arian mo. At ang kinita mo, ibigay mo sa mga mahihirap. Sa ganoon, mabibigyan ka ng kayamanan sa langit. Pagkatapos, bumalik ka at sumunod sa akin.>>
Ngunit nang marinig ng lalake iyon, umalis siyang malungkot, dahil marami ang ari-arian niya.
Kaya sinabi ni Jesus sa mga tagasunod niya, <<Sinasabi ko sa inyo na mahirap makapasok ang taong maraming ari-arian sa kaharian ng Diyos.
Kung mahirap makapasok ang kamelyo sa butas ng karayom, lalo nangang mahirap makapasok sa kaharian ng Diyos ang taong maraming ari-arian.>>
Nang marinig ng mga tagasunod niya iyan, nagulat sila. Kaya nagtanong sila, <<Kung ganoon, sino pala ang maliligtas?>>
Tumingin si Jesus sa kanila at sinabi niya, <<Hindi magagawa nang tao iyan, ngunit ang Diyos, magagawa niya ang lahat.>>
Nagsalita si Pedro, <<Paano naman kami? Iniwan na namin ang lahat upang sumunod sa iyo. Ano ang mapapala namin?>>
Sumagot si Jesus, <<Sinasabi ko sa inyo na darating ang araw na babaguhin nang Diyos ang mundo. At ako na galing sa langit na ipinanganak ng Tao, uupo ako sa dakilang trono ko na maghahari. At kayong mga tagasunod ko ay uupo rin sa labingdalawang trono upang maghukom sa labingdalawang lahi ng Israel.
At ang lahat ng nang-iwan ng bahay, nang-iwan ng mga kapatid, nang-iwan ng mga magulang, nang-iwan ng mga anak, o nang-iwan ng lupa dahil sa pagsunod sa akin, mabigyan siya ng isang daan pa sa iniwan niya at mabigyan siya ng buhay na walang hanggan.
Maraming mapagmataas ngayon na ibaba pagdating ng panahon. At maraming mapagpakumbaba ngayon na itataas pagdating ng panahon.>>
Sinabi pa ni Jesus, <<Ang gagawin ng Diyos sa paghahari niya ay maihahalintulad siya sa ginawa ng isang may-ari ng ubasan. Isang araw, maaga pa, lumabas na ang may-ari ng ubasan upang humanap ng mga magtatrabaho sa ubasan niya.
Nang makakita siya ng mga taong papagtrabahuin niya, nakipagkasundo siya sa kanila. Sinabi niya, <<Magtrabaho kayo upang babayaran ko kayo ng sapat na sahod sa isang araw.>> Pagkatapos pinapunta niya sila sa ubasan niya.
Nang alas nuwebi na ng umaga, lumabas na naman siya at nakakita na naman siya ng mga tao na walang trabaho, na palakadlakad lang sa palengke.>>
<<Sinabi niya sa kanila, <Pumunta kayo sa ubasan ko at magtrabaho. Sapat ang isasahod ko sa inyo.> Kaya pumunta sila sa ubasan.
Nang tanghali na, muli na naman siyang lumabas at nakakita na naman siya ng ibang tao na pinatrabaho niya. Nang alas tres na ng hapon, ganoon na naman ang ginawa niya.>>
<<Nang ala singko na ng hapon, muli na naman siyang lumabas at nakakita na naman siya ng ilang palakadlakad. Sinabi niya sa kanila, <<Bakit maghapon lang kayong palakadlakad na walang ginagawa?> >>
Sumagot sila sa kanya, <<Dahil walang nagpapatrabaho sa amin.>> Sinabi niya sa kanila, <<Pumunta na kayo sa ubasan ko upang magtrabaho.>>
<<Nang dumidilim na, sinabi ng may-ari sa katiwala niya, <Tawagin mo ang mga nagtatrabaho upang bayaran mo na sila. Unahin mo ang huling nagtrabaho, hanggang sa mga naunang nagtrabaho.>
Dumating na ang pinatrabaho niya ng alas singko ng hapon at tumanggap sila ng sapat na sahod sa isang araw na pagtatrabaho.>>
Nang dumating na ang mga naunang pinatrabaho, akala nila makakatanggap sila ng higit pa kaysa sa huling pinatrabaho, pero hindi, dahil pareho lang din ang isinahod niya sa kanila.
Nang matanggap na nila ang sahod nila, nagreklamo sila sa may-ari ng ubasan.
Sinabi nila, <<Bakit, pareho lang ang sahod namin! Huli lang silang dumating at iisang oras lang silang nagtrabaho, pero kami naman, nagtiis kami sa sobrang init ng araw at nagtrabaho ng buong araw.>
Sinagot ng may-ari ang isa sa kanila, <<Kapatid, hindi kita dinaya. Hindi ba't nagkasundo tayo na bibigyan kita ng sahod sa isang araw na pagtatrabaho mo?
Kaya kunin muna ang sahod mo at umuwi kana. Nasa akin na kung bibigyan ko ng katulad ng sahod ninyo ang huling nagtrabaho.
Hindi ba't may karapatan akong gawin ang gusto ko sa aking pera? O kinaiingitan lang ninyo ako dahil mabuti ako sa kanila?> >>
Pagkatapos, sinabi ni Jesus, <<Ganyan din ang mangyayari sa huling araw. Ang mga mapagpakumbaba ngayon ay itataas, at ang mga mapagmataas ngayon, ibababa sila.>>
Habang naglalakad sina Jesus paakyat sa Jerusalem, hiniwalay niya ang labindalawang tagasunod niya sa mga tao. Sinabi niya sa kanila,
<<Tingnan ninyo! Aakyat na tayo sa Jerusalem. At ako na galing sa langit na ipinanganak ng Tao, ibibigay ako sa mga namumunong pari at sa mga tagapagturo ng kautusan. Hahatulan nila ako ng kamatayan
at ibibigay sa mga hindi Judio upang alipustahin, hagupitin at ipapako sa krus. Ngunit sa ikatlong araw muli akong mabubuhay.>>
Lumapit kay Jesus ang asawa ni Zebedeo, kasama niya ang dalawang anak niya na lalake. Nagpatirapa siya sa harapan ni Jesus. Sinabi niya, <<Guro, may gusto sana akong hilingin sa iyo.>>
Tinanong siya ni Jesus, <<Ano ang gusto mo?>> Sumagot siya, <<Kung maghahari kana, ipangako mo sana na paupuin mo ang dalawang anak ko sa tabi mo, ang isa sa kanan mo at ang isa sa kaliwa mo.>>
Ngunit sinagot sila ni Jesus, <<Hindi ninyo alam kung ano ang hinihingi ninyo. Matitiis ba ninyo ang pagpapahirap na daranasin ko?>> Sumagot sila, <<Oo, matitiis namin.>>
Sinabi ni Jesus sa kanila, <<Oo, totoong mararanasan ninyo iyan. Ngunit hindi ako ang mamimili kung sino ang uupo sa kanan ko o sa kaliwa ko, dahil ang upuang iyon, para lang sa mga pinaglaanan ng Ama ko.>>
Nang malaman ng sampong tagasunod niya kung ano ang hiniling ng magkapatid, nagalit sila sa kanila.
Kaya pinalapit sila ni Jesus at sinabi niya sa kanila, <<Alam ninyo na ang mga nanunungkulan na hindi Judio, pinipilit nila ang gusto nila sa sinasakupan nila at kahit anong gusto nila, sinusunod ng mga sinasakupan nila.
Ngunit hindi ganyan ang gusto kong gawin ninyo, kundi kung sinuman sa inyo ang gustong maging dakila, kailangan maging lingkod ninyo.
At sinuman sa inyo ang gustong maging namumuno, dapat siyang maging alipin ninyo.
Iyan ang ginagawa ko dahil kahit ako na galing sa langit na ipinanganak ng Tao, pumunta ako dito upang maglingkod at ibibigay ko ang buhay ko upang tubusin ang maraming tao. Hindi ako pumunta dito upang paglingkuran ng mga tao!>>
Nang paalis na sa bayan ng Jerico si Jesus at ang mga tagasunod niya, sumama sa kanila ang maraming tao.
Ngayon, may dalawang bulag doon na nakaupo sa tabing daan. Nang marinig nilang dumadaan si Jesus, malakas nilang sinabi, <<Panginoon, lahi ni Haring David, kaawaan mo kami!>>
Pero pinigilan sila ng mga tao, <<Huwag kayong maingay!>> Pero malakas nilang sinabi, <<Panginoon, lahi ni Haring David, kaawaan mo kami!>>
Tumigil si Jesus, tinawag niya sila at tinanong, <<Ano ang gusto ninyong gawin ko sa inyo!>>
Sumagot sila, << Panginoon, gusto naming makakita.>>
Naawa si Jesus sa kanila. Kaya hinawakan niya ang mata nila. Kaagad silang nakakita at sumunod kay Jesus.
Nang malapit na sina Jesus sa Jerusalem, tumigil sila sa Bundok ng mga Olibo na malapit sa bayan ng Bethfage. Ipinauna ni Jesus ang dalawang tagasunod niya.
Sinabi niya, <<Pumunta kayo sa kasunod na bayan. Makikita ninyo doon ang mag-inang asno na nakatali. Kalagan ninyo at akayin ninyo dito sa akin.
Kung may magtanong sa inyo ng ganito, <Bakit ninyo kinakalag ang asno>,sabihin ninyo sa kanya, <Kailangan po siya ng Panginoon.> at pahihintulutan niya kayo.>>
Nangyari iyan upang matupad ang sinabi ng Propeta noon,
<<Sabihin ninyo sa mga nasa bayan ng Zion, 'Tignan ninyo! Parating na ang hari ninyo. Mapagpakumbaba siya at ang sinasakyan niya ay biserong asno.> >>
Kaya umalis na nga ang mga tagasunod niya, at sinunod nila ang iniutos ni Jesus sa kanila.
Kaya iniakay nila ang mag-inang asno kay Jesus, isinapin nila ang balabal nila sa likod ng biserong asno at sumakay na siya.
Maraming tao ang naglatag nang balabal nila sa daan. At ang iba naman, lumapa sila nang mga sanga at inilatag nila sa daan.
Ang mga taong nasa unahan ni Jesus at nasa ulihan, sumigaw sila ng nagsasalita, <<Purihin ang Lahi ni Haring David! Pagpalain ng Dios ang dumarating sa pangalan niya. Purihin ang Dios na nasa langit!>>
Nang makarating na si Jesus sa Jerusalem, nagulo ang lahat ng tao sa bayan. Nagtanungan sila, <<Sino ang taong iyan?
Sumagot ang mga kasama ni Jesus, << Siya si Jesus ang Propetang taga Nazaret, sa Probinsya ng Galilea.>>
Pumunta si Jesus sa labas ng templo ng Diyos at itinaboy ang mga nagtitinda at mga bumibili doon. Itinaob niya ang mga mesa ng nagpapalit ng pera ng dayuhan sa pera ng mga Judio at upuan ng mga nagtitinda ng kalapati na inihahandog sa Diyos.
Sinabi niya sa kanila, <<Nakasulat sa salita ng Diyos, <Ang bahay ko, bahay panalanginan.> Ngunit bakit ninyo ginawang pinagtataguan ng mga magnanakaw!>>
Habang nasa templo si Jesus, may mga bulag at may mga pilay na lumapit sa kanya at pinagaling niya sila.
Ngunit nagalit ang mga pinunong pari at ang mga tagapagturo ng kautusan dahil nakita nila ang mga kamanghamanghang ginawa ni Jesus. At nagalit din sila ng marinig nila ang mga batang nasa templo na malakas na nagsasalita, <<Purihin ang Lahi ni Haring David!>>
Kaya sinabi nila kay Jesus, <<Naririnig mo ba ang sinasabi nila?>> Sumagot si Jesus, << Oo, narinig ko, ngunit hindi ba ninyo nabasa na sinasabi sa kasulatan na, <<Kahit ang maliit na bata tinuruhan ng Diyos na magpuri sa kanya?>>
Pagkatapos, iniwan na sila ni Jesus at pumunta siya sa bayan ng Bethania, dahil doon siya magpapaumaga.
Kinaumagahan, nang pabalik na sina Jesus sa bayan ng Jerusalem, nagutom siya.
May nakita siya na puno ng igos sa tabi ng daan. Kaya pinuntahan niyang tinignan ito kung may bunga. Pero wala kundi puro dahon. Kaya sinabi niya sa kahoy, <<Hindi kana muling mamumung, kahit kailanman!>> At kaagad na natuyo ang puno.
Nang makita ng mga tagasunod ni Jesus ang nangyari, namangha sila. Sinabi nila, <<Paano kaagad na natuyo ang kahoy na ito?>>
Sumagot si Jesus, <<Sinasabi ko sa inyo na kung may pananampalataya kayo at hindi kayo nag-aalinlangan, magagawa din ninyo ang ginawa ko sa punong kahoy ng igos. At hindi lang iyan, maaari din ninyong sabihin sa bundok na, <<Maalis ka at pumunta ka sa dagat!> at magagawa nga!>
Kahit anuman ang hilingin ninyo sa Diyos sa panalangin, kung naniniwala kayo sa kanya, siguradong matatanggap ninyo.>>
Bumalik si Jesus sa Templo. Habang nangangaral siya sa labas ng templo, lumapit sa kanya ang mga namumunong pari at mga matatandang nanunungkulan. Nagtanong sila sa kanya, <<Ano ang karapatan mong gumawa niyang ginawa mo? Sino ang nagbigay sa iyo ng ganyang karapatan?>>
Sinagot sila ni Jesus, <<Tatanungin ko rin kayo. Kung masasagot ninyo ako, sasabihin ko rin sa inyo kung sino ang nagbigay sa akin ng karapatang gumawa ng ganito.
Ito ang tanong ko sa inyo. Kanino galing ang karapatan ni Juan na Tagapagbautismo, sa Diyos o sa tao?>> Kaya nag-usap-usap sila, <<Kung sasabihin nating galing sa Diyos, sasabihin din niya sa atin, <Bakit hindi kayo naniniwala kay Juan?>
Ngunit kung sasabihin nating, <sa tao>, magagalit ang mga tao sa atin, dahil naniniwala silang propeta ng Diyos si Juan.>>
Kaya sumagot sila kay Jesus, <<Hindi namin alam.>> Sinabi ni Jesus sa kanila, <<Kung ganoon, hindi ko rin sasabihin sa inyo kung sino ang nagbigay sa akin ng karapatan na gumawa ng ito.>>
Sinabi pa ni Jesus sa kanila, <<Para sa inyo, ano ang ibig sabihin ng talinghagang ito? May isang tao na may anak na dalawang lalaki. Lumapit siya sa panganay at sinabi niya, <<Anak ko, pumunta ngayon sa ubasan natin at magtrabaho ka.>
Kaya sumagot siya, <Ayaw ko.> Ngunit hindi nagtagal, nagbago ang isip niya at pumunta na doon.
Lumapit din ang ama nila sa bunso at sinabi niya.<Anak ko, pumunta ka ngayon sa ubasan natin at magtrabaho ka.>> Sumagot ang bunso, <<Opo Ama,>> ngunit hindi naman siya pumunta.
Ngayon, tinanong ni Jesus ang mga pinunong pari at ang mga matatandang nanunungkulan. Sinabi niya, <<Para sa inyo, sino sa dalawa ang sumunod sa kagustuhan ng ama nila?>> Sumagot sila, <<Yung panganay.>> Kaya sinabi ni Jesus sa kanila, <<Sinasabi ko sa inyo na ang itinuturing ninyong masama katulad ng mga maniningil ng buwis at mga babaeng bayaran, mauuna pa sila sa inyong mapabilang sa mga pinaghaharian ng Diyos.
Sapagkat dumating sa inyo si Juan na Nagbabawtismo at ipinangaral niya sa inyo kung paano kayo mamuhay ng matuwid sa harapan ng Diyos, ngunit hindi ninyo siya pinaniwalaan. Pero ang mga maniningil ng buwis at mga babaing bayaran, naniwala naman sila. Nakita na ninyo ito, ngunit hindi parin kayo nagsisi at tumalikod sa mga kasalanan ninyo, at hindi parin kayo naniwala sa kanya.
Sinabi pa ni Jesus,<<Pakinggan ninyo ang isa pang talinghaga. May isang taong nagtanim ng ubas sa bukid niya. Pagkatapos niyang magtanim, ipinabakod niya iyon at nagpagawa siya ng pigaan ng ubas. Nagtayo rin siya ng isang mataas na bahay na kinaroroonan ng nagbabantay. Pagkatapos niyon, ipinasamak niya ang ubasan niya sa mga nakikisamak at pumunta siya sa malayong lugar.
Nang panahon na ng pag-aani ng ubas, inutusan niya ang mga alipin niya sa mga kasamak niya upang kunin niya ang parte niya.
Ngunit ng makita ng mga kasamak niya ang mga alipin, sinunggaban sila. Ang isa, binugbog nila, at ang ikalawa, pinatay nila, at ang ikatlo, binato nila hanggang sa namatay.
Nag-utos muli ang may-ari ng mas maraming alipin kaysa noong una, ngunit ganoon din ang ginawa ng mga kasamak niya.
Sa kahulihulian, iniutos ng may-ari ang anak niya, dahil sinabi niya sa kalooban niya, <Siguradong gagalangin nila ang anak ko.>
Ngunit nang makita ng mga kasamak ang anak ng may-ari, nag-usap-usap sila, <<Ito na ang tagapagmana! Halikayo, patayin natin siya upang mapasaatin ang mapagmana niya.>
Kaya nang dumating na ang anak, sinunggaban nila siya, kinaladkad nila siya sa labas ng ubasan at pinatay.>>
Pagkatapos, nagtanong si Jesus sa kanila, <<Sa pagbabalik ng may ari, ano ang gagawin niya sa mga nakisamak sa kanya?>>
Sumagot ang mga namumunong pari at mga matatandang nanunungkulan, <<Siguradong lilipulin niya ang mga masamang nakisamak sa kanya at ipapasamak nalang niya sa iba ang ubasan niya sa ibang nakikisamak na magbibigay sa kanya ng parte sa bawat panahon ng pag-aani.>>
Sinabi ni Jesus sa kanila, <<Hindi ba ninyo nabasa ito sa Kasulatan, <Ang batong itinakwil ng mga nagtatayo ng bahay, ang siyang batong naging pundasyon. Iyan ang ginawa ng Diyos na kamangha mangha sa atin.> >>
<<Kaya makinig kayo. Hindi na kayo ang pinaghaharian ng Dios kundi ang mga taong sumusunod sa kalooban niya.
[Sinuman ang mahulog sa batong ito, mababali. Ngunit ang mahulugan nito, madudurog.]>>
Nang marinig ng mga namumunong pari at mga Pariseo ang halimbawang iyon ni Jesus, naintindihan nila na sila pala ang tinutukuy niya.
Kaya gusto sana nilang hulihin si Jesus, ngunit natakot sila sa mga tao, dahil naniniwala silang propeta si Jesus.
Muling nagsalita si Jesus sa kanila sa pamamagitan ng talinghaga. Sinabi niya,
<<Ang paghahari ng Dios ay maihahalintulad sa ginawa ng isang hari na naghanda ng handaan sa kasal ng anak niyang lalaki.
Inutusan niya ang mga alipin niya upang tawagin ang mga inimbita niya sa handaan, ngunit ayaw nilang pumunta.>>
<<Kaya nag-utos siya ng ibang alipin upang sabihin sa mga inimbita niya ang ganito, <Pumunta na kayo dahil nakahanda na ang lahat at nakahain na ang pagkain. Pinatay na ang mga baka at iba pang pinatabang alaga.>
Ngunit hindi nila pinansin ang nag-imbita sa kanila. Ang isa, pumunta sa bukid, at ang isa, sa negosyo niya.
Ang iba naman, sinunggaban nila ang mga alipin ng hari, ipinahiya at pinatay.>>
<<Kaya dahil sa ginawa nila, nagalit nila ang hari. Kaya nag-utus siya ng mga sundalo niya upang patayin ang mga pumatay sa mga alipin niya at ipinasunog niya ang bayan nila.>>
<<Pagkatapos, sinabi ng hari sa ibang mga alipin niya, <Nakahanda na ang salo-salo sa kasal ng anak ko, ngunit hindi dapat kumain ang mga inimbita ko.
Kaya't pumunta kayo sa mga daan, at imbitahin ninyo ang lahat ng makita ninyo.>
Pumunta na nga siya sa mga daan at inimbita nila ang lahat ng tao na nakita nila, masama man o mabuti. Kaya napuno ng bisita ang pinagdarausan ng handaan.>>
<<Pumasok ang hari upang tingnan ang mga bisita. Nakita niya ang isang lalaki na bisita na hindi nakadamit para sa kasal.
Kaya tinanong niya siya, <Kaibigan, bakit ka pumasok ng hindi nakadamit para sa kasal?> Hindi nakaimik ang lalaki.>>
<<Kaya sinabi ng hari sa mga alipin niya, <Talian ninyo ang kamay at paa niya at itapon ninyo siya sa kadiliman, doon sa labas. Iiyak siya doon at magngangalit ang ngipin niya.>> >
Pagkatapos, sinabi ni Jesus, <<Ito ang ibig sabihin ng talinghaga. Marami ang iniimbitahan ng Diyos na mapabilang sa paghaharian niya, ngunit kakaunti ang pinili niya.>>
Ngayon umalis ang mga Pariseo upang magusap-usap sila kung paano nila maipahuli si Jesus sa pagsasalita niya.
Kaya inutusan nila kay Jesus ang ilang tagasunod nila at ilang tauhan ni Gobernador Herodes Antipas. Sinabi nila, <<Guro, alam namin na totoo ang sinasabi mo. Itinuturo mo ang katotohanan tungkol sa kalooban ng Diyos. Wala kang pinipili, dahil hindi ka tumitingin sa kalagayan ng isang tao.
Ngayon, may tanong kami sa iyo. Dapat ba tayong magbayad ng buwis sa Emperador ng Roma o hindi?>>
Ngunit alam ni Jesus na masama ang gusto nilang gawin sa kanya. Kaya sinabi niya, <<Mapagkunwari lang kayo! Bakit gusto ninyo akong huliin sa pagsasalita ko?
Tingnan ko nga ang perang pambayad ng buwis.>> Kaya't iniabot nila ang pera sa kanya.
Tinanong sila ni Jesus, <<Kanino mukha at pangalan ang nakikita ninyo dito?>>
Sumagot sila, <<Sa Emperador.>> Kaya sinabi ni Jesus sa kanila, <<Kung ganoon, ibigay ninyo sa Emperador ang para sa Emperador, at ibigay din ninyo sa Diyos ang para sa Diyos.>>
Nang marinig nila ang sagot ni Jesus, namangha sila. Kaya't umalis na lamang sila.
Ngayon, may ilang Saduseo ang lumapit kay Jesus upang tanungin siya. Ang mga Saduseo, hindi sila naniniwalang muling mabubuhay ang mga patay.
Sinabi nila, <<Guro, ayon sa kautusan na ipinasulat kay Moises, <Kung ang isang lalaki namatay siyang walang anak sa asawa niya, ang hipag niyang lalake, dapat maging asawa siya ng kapatid niyang lalake ang hipag niyang balo upang magkaroon sila ng anak para sa kapatid niyang namatay.
Ngayon, may pitong magkakapatid na lalake dito sa amin. Nakapag-asawa ang panganay, ngunit namatay siyang walang anak. Kaya napangasawa ng ikalawang panganay ang biyuda, pero namatay din siyang walang anak.
Ganoon din ang nangyari sa ikatlo hanggang sa ikapitong kapatid nila.
Sa kahulihulian, namatay din ang babae.
Ngayon, sa araw ng pagkabuhay muli, sino ang asawa nong babae, dahil naging asawa siya ng pitong magkakapatid?>>
Sumagot si Jesus, <<Talagang mali kayo, sapagkat hindi ninyo nauunawaan ang Kasulatan ng Diyos at hindi ninyo nauunawaan ang kapangyarihan ng Diyos.
Sapagkat sa muling pagkabuhay, wala ng pag-aasawa, dahil magiging katulad na sila ng mga anghel sa langit na walang asawa.
Tungkol sa pagkabuhay muli, hindi ba ninyo nabasa sa Kasulatan ang sinabi ng Diyos sa inyo?
<Ako ang Diyos nina Abraham, Isaac at Jacob.> Ang ibig sabihin, buhay sila, sapagkat hindi siya Diyos ng mga patay, kundi Diyos siya ng mga buhay.>>
Nang marinig ng mga tao ang ipinapangaral niya, namangha sila.
Nang mabalitaan ng mga Pariseo na hindi nakahimik ang mga Saduseo kay Jesus, nagtipon sila at lumapit sa kanya.
Isa sa kanila ay tagapagturo ng kautusan ang nagtanong kay Jesus upang subukin siya,
<<Guro, ano ang pinakamahalagang utos sa Kautusan?>>
Sumagot si Jesus sa kanya, <<<Mahalin mo ang Panginoon mong Diyos ng buong puso, buong kaluluwa at buong isip.>
Iyan ang pinakamahalagang utos sa lahat.
At ganoon din ang ikalawa, <<<Mahalin mo ang kapwa mo tao katulad ng pagmamahal mo sa sarili mo.>
Ang lahat ng Kautusan na ipinasulat kay Moises at lahat ng isinulat ng mga propeta, nasa dalawang utos na iyan.>>
Habang nagtitipon ang mga Pariseo, nagtanong si Jesus sa kanila,
<<Ano ang alam ninyo tungkol kay Cristo na ipinangako ng Diyos? Kaninong lahi ang pinagmulan niya?>> Sumagot sila, <<Galing siya sa lahi ni Haring David.>>
Ngayon sinabi ni Jesus sa kanila, <<Kung lahi siya ni Haring David, bakit tinawag siya ni David na Panginoon? Nang nasa kanya ang Espirito ng Diyos, sinabi niya,
Sinabi ng Diyos sa Panginoon ko, <<Umupo ka sa kanan ko hanggang sa mapasuko ko sa iyo ang mga kaaway mo.>> >
Kung tinawag siya ni David na Panginoon, paano masasabi ng mga tao na lahi lang siya ni David?>>
Walang nakasagot isa man sa tanong ni Jesus. Mula doon, wala ng nangahas magtanong sa kanya.
Pagkatapos, sinabi ni Jesus sa mga tao at sa mga tagasunod niya,
<<Ang mga tagapagturo ng Kautusan at mga Pariseo ang siyang kinikilalang nangangaral ng Kautusan ni Moises.
Kaya pakinggan ninyong mabuti at sundin ang lahat ng ipinapangaral nila sa inyo. Ngunit huwag ninyong tularan ang ginagawa nila dahil hindi nila ginagawa ang ipinapangaral nila.
Ipinapatupad nila sa inyo ang mga utos na idinagdag nila na mahirap tuparin na parang ipinapasan nila sa inyo ang mabibigat na karga, pero hindi nila kayo talagang tinutulungan sa pagdala nito.
Ang lahat ng ginagawa nila ay upang purihin lang sila ng mga tao. Kaya ang itinatali nila sa noo nila at ibinibenda nila s kamay nila na may salita ng Diyos, nilalapad pa nila ang at pinabahaba nila itinatali nila sa noo at ibinibenda nila sa kamay nila na may Salita ng Diyos, inilalapad at pinapahaba nila ang palawit ng laylay ng damit nila.
Kung may handahan, gustong-gusto nilang umupo sa pinakamagandang upuan. At ganoon din sa bahay na pinagtitipunan ng mga Judio.
Gustong-gusto nilang galangin ng mga taong nadadaanan nila at tawaging <Guro.>
Ngunit kayo, huwag kayong patawag na <Guro,> sapagkat magkakapatid kayong lahat at ako lang ang Guro ninyo.
At huwag ninyong tawaging <Ama> ang sinuman dito sa mundo, sapagkat iisa lang ang Ama ninyo na nasa langit.
Huwag din kayong patawag na <Amo,> dahil iisa lang ang Amo ninyo, na walang iba kundi si Cristo.
Ang pinakadakila sa inyo, dapat siyang maging lingkod ninyo.
Ang mapagmataas ang siyang ibababa ng Diyos. At ang mapagpakumbaba ay siyang itataas ng Diyos.>>
<<Nakakaawa kayong mga tagapagturo ng Kautusan at mga Pariseo na mapagkunwari! Kayo ang dahilan kaya hindi mapapabilang ang mga tao sa pinaghaharian ng Diyos. Dahil kayo man, hindi mapapabilang at pinipigilan pa ninyo ang mga taong gustong mapabilang sa pinaghaharian niya.>>
[<<Nakakaawa kayong mga tagapagturo ng Kautusan at mga Pariseong mapagkunwari! At dinadaya ninyo ang mga biyuda upang makuha ninyo ang mga ari-arian nila, at pinagtatakpan ninyo iyan sa pamamagitan ng mahabang panalangin ninyo sa harapan ng mga tao. Kaya mas mabigat ang parusa ng Diyos sa inyo pagdating ng araw!>>]
<<Nakakaawa kayong mga tagapagturo ng Kautusan at mga Pariseong mapagkunwari! Lumilipat kayo sa dagat at pumupunta kayo sa mga malayong lugar upang mapasunod lang ang isang tao sa paniniwala ninyo. Ngunit kung napasunod na ninyo ito, ginagawa ninyo siyang masama pa sa inyo at mas mapupunta pa sila sa inyo sa imperno!>>
<<Nakakaawa kayo! Para kayong bulag na umaakay sa iba at ipinapangaral ninyo, < Kung sinuman ang manunumpa sa pamamagitan ng Templo, hindi na niya kailangan tuparin, Ngunit kung manunumpa siya sa pamamagitan ng ginto na nasa templo, kailangan niyang tuparin.>
Kayong mga bulag na walang alam! Ano ang mas mahalaga, ginto ba o ang Templo na nagpapabanal sa ginto?
Ipinapangaral din ninyo na kung manunumpa kayo sa pamamagitan ng pinaghahandugan, hindi na ninyo kailangan tuparin ito, ngunit kung manunumpa kayo sa handog na nasa pinaghahandugan, kailangan ninyong tuparin ito.
Kayong mga bulag, ano ang mas mahalaga, handog o ang pinaghahandugan na nagpapabanal sa handog?
Kaya kung manunumpa kayo sa pamamagitan ng pinaghahandugan sa Diyos, sumumpa din kayo sa lahat ng handog na nasa pinaghahandugan.
Kung nanunumpa kayo sa pamamagitan ng Templo, nanunumpa din kayo sa Diyos na nakatira doon.
At kung manunumpa kayo sa pamamagitan ng langit, sumumpa na rin kayo sa trono ng Diyos na nakaupo doon.>>
<<Nakakaawa kayong tagapagturo ng Kautusan at mga Pariseong mapagkunwari! Dahil kahit ibinibigay ninyo sa Diyos ang ikapo ng mga pampalasa ninyo, pinapabayaan naman ninyo ang mga mahalagang utos tungkol sa makatuwiran, maawain at mapagkakatiwalaan. Mabuti ang magbigay kayo ng ikapo ninyo, ngunit huwag ninyong pabayaan ang mas mahalagang utos.
Mga bulag na taga-akay! Parang sinasalak ninyo ang lamok sa iniinom ninyo pero nilulunok ninyo ang kamelyo!>>
<<Nakakaawa kayong mga tagapagturo ng Kautusan at mga Pariseong mapagkunwari! Nililinis ninyo ang labas ng tasa at plato ninyo, pero puno ng mga bagay na dinaya ninyo sa mga tao dahil sa kasakiman ninyo.
Kayong mga bulag na Pariseo! Linisin muna ninyo ang loob ng tasa at plato ninyo upang maging malinis din ang labas nito.>>
<<Nakakaawa kayong mga tagapagturo ng Kautusan at mga Pariseong mapagkunwari! Para kayong mga libingan na pininturahan ng puti at napakaganda sa labas. Pero ang loob nito, puro buto ng mga patay at lahat ng karumihan.
Ganyan din kayo! Sa paningin ng tao matuwid kayo, pero ang loob ng puso ninyo puro pagkukunwari at kasamaan.>>
<<Nakakaawa kayong mga tagapagturo ng Kautusan at mga Pariseong mapagkunwari! Nagpapagawa kayo ng mga palatandaan sa mga libingan ng mga propeta noong una at pinapaganda ninyo ang libingan ng mga taong matuwid. At sinasabi ninyo, <Kung buhay lang sana kami sa panahon ng mga ninuno namin, hindi namin papatayin ang mga propeta katulad ng ginawa ng mga ninuno namin.>
<range>
Sa ganyang pagsasalita ninyo, pinapatotohanan ninyong mga lahi kayo ng mamamatay ng mga propeta!
Sige na, tapusin na ninyo ang sinimulan ng mga ninuno ninyo!>>
<<Kayong parang mga lahing ulupong! Hindi na ninyo matatakasan ang parusa ng imperno!
Kaya makinig kayo! Mag-uutos ako sa inyo ng mga propeta, mga matatalinong tao at mga tagapagturo ng Kautusan. Papatayin ninyo ang ilan sa kanila. Ang iba, ipapako ninyo sa krus. At ang iba naman, hahagupitin ninyo sa loob ng bahay na pinagtitipunan. At ang iba, pahihirapan ninyo sila kahit saan sila pumunta.
Kaya mapaparusahan kayo dahil sa pagpatay ninyo. At hindi lang iyan ang pananagutan ninyo, kundi kayo rin ang mananagot sa pagkamatay ng lahat ng taong matuwid mula kay Abel hanggang kay Zacarias na anak ni Barakias. Dahil ang mga ninuno ninyo ang siyang pumatay kay Zacarias na pinatay nila sa pagitan ng pinaghahandugan at Templo.
Sinasabi ko sa inyo na ang lahat ng kasalanang iyan, pananagutan ng mga tao ngayon.>>
<<Kayong mga taga Jerusalem, pinapatay ninyo ang mga propeta at binabato ninyo ang mga isinusugo ng Diyos sa inyo hanggang sa mamatay sila. Ilang beses kuna kayong gustong tipunin at alagaan katulad ng pagkupkop ng inahing manok sa mga sisiw niya, ngunit ayaw ninyo.
Kaya kahit gibain nila ang tirahan ninyo, bahala na kayo.
Sinasabi ko sa inyo na mula ngayon, hindi na ninyo ako makikita hanggang sa darating ang panahon na sasabihin ninyong, <Pagpalain ang dumarating sa pangalan ng Panginoon.>>
Lumabas si Jesus sa labas ng Templo at nang paalis na siya, lumapit sa kaniya ang mga tagasunod niya at itinuro sa kanya ang pinatayo na nakapalibot sa templo.
Sinabi ni Jesus sa kanila, <<Oo. Tinitignan ninyo iyan. Ngunit sinasabi ko sa inyo na mawawasak ang lahat ng iyan at walang matitirang bato na nakapatong sa katulad niyang bato.>>
Habang nakaupo si Jesus sa isang lugar sa Bundok ng Olibo, lumapit sa kanya ang mga tagasunod niya. At tinanong nila siya ng silasila lang, sinabi nila, <<Sabihin mo sa amin kung kailan mangyayari ang sinabi mo at kung ano ang palatandaan sa pagbalik mo at sa katapusan ng mundo.>>
Sumagot si Jesus sa kanila, <<Mag-ingat kayo upang hindi kayo mailigaw ng ninuman.
Sapagkat marami ang darating na gagamit ng pangalan ko at sasabihin nilang, <Ako si Cristo na ipinangako ng Diyos.>> Kaya marami ang maililigaw nila.>>
Makakarinig kayo ng naggegerahan malapit sa inyo at makakabalita din kayo ng naggegerahan sa malayo. Ngunit huwag kayong matakot, dahil dapat mangyari iyan. Ngunit hindi pa iyan ang katapusan ng mundo.
Sapagkat makikigera ang bansa sa katulad niyang bansa at makikigera ang kaharian sa katulad niyang kaharian. At darating din ang matinding gutom at lilindol sa ibat ibang lugar.
Ang lahat ng kahirapan iyan, simula pa lang ng matinding kahirapan na maihahalintulad sa kahirapan ng babayi na nanganganak.
<<Sa panahong iyon, dahil sa pagsunod ninyo sa akin, kapopootan kayo ng lahat. Huhulihin kayo upang usigin at patayin.
Maraming tatalikod sa pananampalataya nila sa akin. Magpopootan sila at magtataksilan ang bawat isa.
Maraming nagkukunwaring propeta na lilitaw at ililigaw nila ang maraming tao.
Dahil lumalaganap na ang kasamaan dito sa mundo, kaya lalamig ang pagmamahalan ng maraming mananampalataya.
Ngunit ang mananatiling tapat hanggang wakas, ang siyang maliligtas.
Ipapangaral sa lahat ng bansa dito sa mundo ang Mabuting Balita tungkol sa paghahari ng Diyos bilang patotoo sa kanila bago pa dumating ang katapusan.>>
<<Kayong mga nagbabasa, unawain ninyo ito! Kung makikita ninyong nasa Templo na ng Diyos ang sinasabi ni Propeta Daniel tungkol sa matinding kasamaan na sisira na darating,
ang lahat ng nasa Judea, kailangan tumakas papunta sa kabundukan.
Ang nasa labas ng bahay, huwag nang pumasok upang kumuha ng kahit ano sa loob ng bahay niya.
Ang nasa bukid, huwag nang umuwi upang kumuha ng damit niya.
Nakakaawa ang mga buntis at mga nagpapasuso sa araw na iyan, sapagkat mahihirapan silang tumakas.
Manalangin kayo sa Diyos na sa pagtakas ninyo ay hindi panahon ng taglamig o Araw ng Pamamahinga.
Sapagkat sa panahon iyon, makakadanas ang mga tao ng matinding kahirapan na hindi pa nila naranasan mula pa noong likhain ang mundo hanggang ngayon. At wala nang muling makakaranas ng ganoong kahirapan kailanman.
Dahil kung hindi pinaikli ng Diyos ang panahon na iyon, walang taong maliligtas. Ngunit para sa mga taong pinili niya, paiiklihin niya ang panahong iyon.>>
<<Kung may magsasabi sa inyo ng ganito, <Nandito na ang Cristo!> o <Nandoon na!> huwag kayong maniniwala.
Sapagkat lilitaw ang mga nagkukunwaring Cristo at mga nagkukunwaring propeta. Magpapakita sila ng mga tanda at kamangha mangha upang iligaw ang mga tao at kung maaari, baka pati mga pinili ng Diyos.
Kaya mag-ingat kayo! Sinabi ko iyan habang hindi pa nangyayari.
<<Kaya kung may magsabi sa inyo, <Nandoon na sa ilang si Cristo!> huwag kayong pumunta doon. At kung may magsabing, <Nasa loob na siya ng bahay!> huwag kayong maniniwala.
Dahil ako na galing sa langit na ipinanganak ng Tao, babalik ako sa mundo na makikita ng lahat ng tao. Dahil para akong kidlat na guguhit sa langit na galing sa silangan hanggang sa kanluran.>>
<<Kung saan may bangkay, doon nagtitipon ang mga uwak. Kaya malalaman ng lahat.>>
<<Pagkatapos ng araw ng kahirapang iyon, didilim ang araw at hindi magliliwanag ang buwan. Mahuhulog ang mga bituin at mayayanig ang lahat ng mga bagay na nasa langit at maaalis sila sa kinaroroonan nila.
Pagkatapos, makikita sa langit ang palatandaan ng pagdating ko. At dahil sa palatandaang ito, mag-iiyakan ang lahat ng tao sa mundo. Dahil ako na galing sa langit na ipinanganak ng Tao, makikita nila ako na darating na nasa ulap at may kapangyarihan at nakakasilaw na liwanag.
Sa malakas na tunog ng trompeta, sabay kong iuutos ang mga anghel ko sa lahat ng lugar sa mundo upang tipunin nila ang mga taong pinili ko.>>
Sinabi pa ni Jesus, <<Unawain ninyo ang aral sa talinghaga sa puno ng igos. Kung may dahon na ang sanga nito, alam ninyong malapit na ang tag-init.
Ganoon din ang mangyayari pagdating ng araw. Kung makikita ninyong nangyayari na ang lahat ng sinasabi ko sa inyo, malalaman ninyong malapit na akong dumating na parang nasa pintuan na ako.
Sinasabi ko sa inyo na bago mamatay ang lahat ng tao sa panahon ngayon, matutupad na ang lahat ng sinabi ko.
Ang langit at lupa, may hangganan. Ngunit ang mga salita ko ay mananatili magpakailanman.>>
Sinabi pa ni Jesus, <<Ngunit tungkol naman sa araw at oras ng pagbabalik ko, walang nakakaalam, kahit ang mga anghel sa langit at kahit ako na Anak ng Diyos. Ang Ama lang ang nakakaalam.
At kung paano nakuntento ang mga tao sa panahon ni Noe, ganoon din nakontento ang mga tao sa pagbabalik ko na galing sa langit na ipinanganak ng Tao.
Noong panahon ni Noe, bago dumating ang baha, ang mga tao kuntentong kumakain, umiinom at nagsisipag-asawa hanggang sa pumasok si Noe sa barko.
Wala silang kaalam-alam sa mangyayari sa kanila hanggang sa dumating ang baha at nalunod silang lahat. Ganyan ang mangyayari sa mga taong kontento lang sa pagbabalik ko na galing sa langit na ipinanganak ng Tao na wala rin kaalam alam sa mangyayari sa kanila.
Sa araw ng pagbabalik ko, may dalawang lalaki na nagtatrabaho sa bukid. Ang isa, dadalhin sa langit. Ngunit ang isa, iiwan.
At may dalawang babaeng nagtatrabaho sa gilingan. Ang isa, dadalhin sa langit, ngunit ang isa, maiiwan.
Kaya lagi kayong maghanda, sapagkat hindi ninyo alam kung anong araw ang pagdating ng Panginoon ninyo.
Pag-isipan ninyo ito. Kung alam ng may-ari ng bahay kung anong oras sa gabi ang pagdating ng magnanakaw, babantayan niyang mabuti ang bahay niya at hindi niya hahayaang mapasukan ang bahay niya.
Kaya kayo man dapat lagi kayong maghanda, sapagkat ako na galing sa langit na ipinanganak ng Tao, babalik ako sa oras na kontento kayo.>>
Sinabi pa ni Jesus, <<Ang mapagkakatiwalaan at marunong na alipin, siya ang pagkakatiwalaan ng amo niya sa mga ibang alipin at siya ang magbibigay ng pagkain sa kanila sa tamang oras
Pinagpala ang alipin iyon kung madadatnan siya ng amo niya na nagtatrabaho sa ipinapagawa ng amo niya.
Sinasabi ko sa inyo na siya ang pagkakatiwalaan ng amo niya sa lahat ng ari-arian niya.
Ngunit ang aliping iyan, kung hindi mabuti ang kalooban niya at akala niya matatagalan pa bago dumating ang amo niya.
Kaya ang gagawin niya, bubugbugin niya ang ibang alipin, makikisalo at makikisama siyang maglasing.
Ngunit sa araw na nakukuntento siya, darating ang amo niya.
Kaya parurusahan siya ng amo niya ng mabigat at itatapon niya sa lugar na pinagtatapunan ng mga mapagkunwari. Iiyak siya doon na magngangalit ang ngipin niya.>>
Sinabi pa ni Jesus,<<Ang pagbilang sa atin sa paghahari ng Diyos, maihahalintulad sa nangyari sa sampong dalaga na may dalang ilaw na lumabas upang salubungin ang lalaking ikakasal.>>
Ang lima sa kanila ay walang alam at ang lima ay marunong.
Ang mga walang alam, nagdala lang sila ng ilawan, ngunit hindi sila nagdala ng pandagdag nilang gas.
Pero ang mga marunong ay nagdala ng pandagdag nila ng gas sa mga ilawan nila.
Ngunit natagalang dumating ang lalaking ikakasal. Kaya nakatulog ang mga dalaga sa paghihintay nila.
<<Nang hating gabi na, may malakas na tumawag, <Nandito na ang lalaking ikinakasal! Lumabas na kayo upang salubungin siya!>
Kaagad gumising ang sampong dalaga at inayos nila ang kanilang ilaw.
Sinabi ng limang walang alam sa mga limang marunong, <Bigyan ninyo kami ng kaunting gas, dahil malapit ng mamatay ang ilaw namin.>
Sumagot ang mga marunong, <Hindi sapat ang gas sa ating lahat. Mabuti na pumunta kayo sa nagtitinda at bumili kayo ng para sa inyo.
Kaya umalis ang limang dalaga na walang alam upang bumili ng gas nila. Ngunit habang bumibili sila, dumating na ang lalaking ikinakasal. Ang limang nakahanda, kasama niyang pumasok sa handaan. Pagpasok nila, isinara na ang pinto.
Pagkatapos, dumating ang limang dalaga na walang alam at tumawag, <Kuya, kuya, papasukin mo kami!>
Ngunit sumagot ang lalakeng ikinakasal, <Sino ba kayo? Hindi ko kayo kilala.>>>
At sinabi ni Jesus, <<Palagi kayong maghanda. Dahil hindi ninyo alam ang araw o uras ng pagbabalik ko.>>
Sinabi pa ni Jesus, <<Ang paghahari ng Dios ay maihahalintulad sa ginawa ng isang taong mayaman na bago siya umalis papunta sa malayong lugar, tinawag niya ang mga alipin niya at ipinagkatiwala niya sa kanila ang ari-arian niya.
Binigyan niya ang bawat isa sa kanila ayon sa kaya nilang pangnigosyo. Binigyan niya ang isa ng 5,000 ginto. Ang isa naman 2,000 ginto. Ang isa din, binigyan niya ng 1,000 ginto. Pagkatapos umalis na ang mayaman.
Ang alipin na binigyan ng 5,000 ginto. kaagad siyang nagnegosyo at nakatubo siya ng 5,000 ginto.
Ganoon din ang ginawa ng alipin na binigyan ng 2,000 ginto. Nakatubo din siya ng 2,000 ginto.
Ngunit ang alipin na binigyan ng 1,000 ginto, ibinaon lang niya sa lupa.
Pagkatapos ng mahabang panahon, bumalik ang amo nila at ipinatawag niya sila upang tanungin tungkol sa ari-arian na ipinagkatiwala niya sa kanila.
Lumapit ang alipin na binigyan niya ng 5,000 ginto. Sinabi niya, <Amo ko, ang 5,000 ginto na ipinagkatiwala mo sa akin ay nakatubo ng 5,000 ginto!>
Sumagot ang amo niya, <Mabuti at tapat na alipin, mabuti ang ginawa mo! Kaya dahil tapat ka sa kaunting ipinagkatiwala ko sa iyo, ipagkakatiwala ko sa iyo ang malaking halaga pa. Halika ang makigalak sa akin!>
Pagkatapos, lumapit ang alipin na binigyan niya ng 2,000 ginto. Sinabi niya, <Amo ko, ang 2,000 na ipinagkatiwala mo sa akin ay nagkatubo ng 2,000 ginto.>
Sumagot ang amo niya, <Mabuti at tapat na alipin, mabuti ang ginawa mo! Kaya dahil tapat ka sa konting pinagkatiwala ko sa iyo, ipagtitiwala ko pa sa iyo ang malaki pang halaga. Halika at makisaya ka sa akin!>
Lumapit din ang alipin na binigyan niya ng 1,000 ginto. Sinabi niya sa amo niya, <Alam kong matapang ka at wala kang awa. Inaani mo ang hindi mo itinanim, at kinukuha mo ang pinaghirapan ng iba.
Kaya natakot ako sayo at ibinaon ko nalang ang ari-arian mo sa lupa. Ito ang 1,000 gintong ipinagkatiwala mo sa akin.>
Sumagot ang amo niya, <Masama at tamad na alipin! Alam mo pala na inaani ko ang hindi ko itinanim at kinukuha ko ang hindi ko pinagpaguran.
Bakit hindi mo na lang ibinangko ang perang ginto ko upang sa pagbalik ko, makukuha ko ang tubo niya?>
Kaya't sinabi pa niya sa iba pang mga alipin, <Kunin ninyo sa kanya ang 1,000 ginto at ibigay ninyo sa may 10,000 ginto.
Sapagkat ang taong meron na, bibigyan parin. Ngunit ang taong kaunti nalang ang nasa kanya, aalisin pa sa kanya.
Itapon ninyo ang aliping iyan na walang kuwenta sa kadiliman sa labas. Iiyak siya doon at magngingitngit ang kanyang ngipin.> >>
Sinabi pa ni Jesus, <<Ako na galing sa langit na ipinanganak ng Tao, babalik ako na may kapangyarihan kasama ang lahat ng anghel at uupo ako sa dakilang trono ko.
Titipunin ko sa harapan ko ang lahat ng tao sa mundo. Gagawin ko sila ng dalawang grupo, katulad ng ginagawa ng nagpapastol sa tupa at kambing.
Ang mga taong parang tupa, ibibigay ko sila sa kanan ko. Ngunit ang mga taong parang kambing, ibibigay ko sila sa kaliwa ko.
<<Pagkatapos, ako bilang Hari, sasabihin ko sa mga tao na nasa kanan ko, <Halikayo na mga pinagpala ng Ama ko. Kayo ang magmamana sa kaharian na inilaan para sa inyo mula pa ng likhain ang mundo.
Dahil nang nagutom ako, pinakain ninyo ako. At nang nauhaw ako, pinainom ninyo ako. Nang naging dayuhan ako sa inyo, tinanggap ninyo ako sa bahay ninyo.
At nang wala akong maidamit, dinamitan ninyo ako. Nang nagkasakit ako, inalagaan ninyo ako. Nang nasa kulungan ako, dinalaw ninyo ako.>
<<Sasagot ang mga matuwid, <Panginoon, kailan ka namin nakita na nagutom at pinakain, o nauhaw at pinainom namin?
Kailan ka namin nakitang dayuhan at tinanggap namin sa bahay o walang maidamit at pinadamitan namin?
Kailan ka namin nakitang nagkasakit o nasa kulungan at dinalaw namin?>
<<At sasagot ako bilang Hari, <Sinasabi ko sa inyo, nang ginawa ninyo ito sa mga pinakamababang kapatid ko, para narin ninyong ginawa sa akin iyan.> >>
<<Pagkatapos, sasabihin ko rin sa mga taong nasa kaliwa ko, < Kayong mga isinumpa ng Diyos, lumayo kayo sa akin! Doon kayo sa apoy na hindi namamatay na inihanda para kay Satanas at sa mga kampon niya.
Dahil nang nagutom ako, hindi ninyo ako pinakain. At nang mauhaw ako, hindi man lang ninyo ako pinainom.
Nang naging dayuhan ako sa inyo, hindi man lang ninyo ako tinanggap sa bahay ninyo. Nang wala akong maidamit, hindi man lang ninyo ako pinadamitan. Nang nagkasakit ako at nasa kulungan, hindi man lang ninyo ako dinalaw.> >>
<<Tatanungin nila ako, <Panginoon, kailan ka namin nakitang nagutom, nauhaw, dayuhan, walang maisuot, nagkasakit o nasa kulungan at hindi ka namin natulungan?>
At sasagot ako sa kanila, <Sinasabi ko sa inyo nang hindi ninyo tinulungan ang pinakamababang kapatid ko, bilang hindi na ninyo ako tinulungan.> >>
Sinabi pa ni Jesus, <<Ang mga taong ito, madadala ko sila sa walang hanggang parusa, ngunit ang mga taong matuwid, bibigyan ko sila ng buhay na walang hanggan.>>
Pagkatapos ipinangaral ni Jesus ang lahat ng iyan, sinabi niya sa mga tagasunod niya,
<<Alam ninyong dalawang araw nalang bago ang Piesta ng Kaligtasan. At ako na galing sa langit na ipinanganak ng Tao ibibigay ng mga tao upang ipako sa krus.>>
Sa oras na iyon, ang mga namumunong pari at mga matatandang nanunungkulan, nagtipon sila sa palasyo ni Caifas ang pinakapinunong pari.
Pinag-uusapan nila kung paano nila ipapahuli at ipapapatay si Jesus nang walang nakakaalam.
Sinabi nila, <<Huwag muna nating gawin sa araw ng pista dahil baka magulo ang mga tao.>>
Nasa Bethania si Jesus sa bahay ni Simon na gumaling na sa sakit na ketong.
Habang nakaupo si Jesus sa pinagkakainan, lumapit sa kanya ang isang babae na may dalang mamahaling pabango na nasa isang lalagyan na gawa sa isang batong alabastro. At dahan-dahang ibinuhos ang pabango sa ulo ni Jesus.
Ngunit nang makita ng mga tagasunod ni Jesus ang ginawa ng babae, nagalit sila. Sinabi nila, <<Bakit niya sinasayang ang pabango?
Maibebenta sana niyan iyan sa mahal na halaga, at ang kinita niya, maibibigay sa mga mahihirap.>>
Ngunit alam ni Jesus ang pinag-uusapan nila. Kaya sinabi niya sa kanila, <<Bakit ginagawa ninyong masama ang ginawa niya? Mabuti ang ginagawa niya sa akin.
Palagi ninyong makakakasama ang mga mahihirap. ngunit ako, hindi ninyo palaging makakasama.
Binuhusan na niya ng pabango ang katawan ko upang ihanda niya sa paglilibing sa akin.
Sinasabi ko sa inyo na kahit saan ipangaral dito sa mundo ang Mabuting Balita, mahahayag din ang mabuting ginawa niya sa akin bilang pag-alaala sa kanya.>>
Si Judas Iscariote na isa sa labingdalawang tagasunod ni Jesus, pumunta siya sa mga namumunong pari.
Sinabi niya sa kanila, <<Ano ang ibabayad ninyo sa akin, kung tutulungan ko kayong dakpin si Jesus?>> Sumagot sila, <<Bibigyan ka namin ng 30 pilak.>> Kaya binigyan nila si Judas ng 30 pilak.
Mula noon, naghintay na siya ng pagkakataon upang matulungan niya silang manghuli kay Jesus.
Nang dumating ang unang araw ng Piesta ng Tinapay na Walang Pampaalsa, lumapit ang mga tagasunod ni Jesus at nagtanong sa kanya. Sinabi nila, <<Saan ang gusto mong paghandaan namin ng hapunan para sa Piesta ng Kaligtasan?>>
Sumagot si Jesus, <<Puntahan ninyo sa bayan ng Jerusalem ang taong sinabi ko sa inyo at sabihin ninyo sa kanya, <Ipinapasabi ng Guro sa iyo na dumating na ang oras niya. Kaya dito sa bahay mo ang gusto niyang paghapunan ng Piesta ng Kaligtasan kasama niya ang mga tagasunod niya.> >>
Sinunod nila ang utos ni Jesus at inihanda nila doon ang hapunan nila para sa Piesta ng Kaligtasan.
Nang gabi na, umupo si Jesus sa mesa kasama niya ang labindalawang tagasunod niya.
Habang kumakain sila, sinabi ni Jesus sa kanila, <<Sinasabi ko sa inyo na isa sa inyo ang magkakanulo sa akin.>>
Nang marinig nila ang sinabi ni Jesus, nalungkot sila at isa-isa silang nagtanong sa kanya, <<Panginoon, ako ba?>>
Sumagot siya, <<Ang makakasabay kong magsawsaw ng tinapay sa mangkok, ang siyang magkakanulo sa akin.
Ako na galing sa langit na Anak ng Tao, papatayin ako, dahil iyan ang nasa Kasulatan. Ngunit talagang nakakaawa ang taong magkakanulo sa akin! Mabuti pang hindi na siya ipinanganak.>>
Nagtanong din si Judas na siyang magkakanulo sa kanya, <<Guro, ako ba iyan?>> Sumagot si Jesus, <<Ikaw na ang nagsabi.>>
Habang kumakain sila, kumuha ng tinapay si Jesus at ipinagpasalamat sa Diyos. Hinati-hati niya ang tinapay at ibinigay niya sa mga tagasunod niya. Sinabi niya, <<Ito ang katawan ko. Kunin ninyo at kainin.>>
Pagkatapos, kumuha siya ng inumin at ipinagpasalamat niya sa Diyos at ibinigay niya sa kanila. Sinabi niya sa kanila, <<Kunin ninyo ito at inumin ninyong lahat.
Dahil ito ang aking dugo na mabubuhos para sa pagpapatawad ng kasalanan ng mga tawu. Ito ang magpapatotoo sa bagong kasunduan ng Diyos sa mga tao.
Sinasabi ko sa inyo na hindi na ako muling iinom ng alak na gawa sa katas ng ubas hangga't hindi ko kayo muling makakasamang uminom sa kaharian ng Ama ko.>>
Umawit sila ng papuri sa Diyos at pagkatapos, pumunta sila sa Bundok ng mga Olibo.
Sinabi ni Jesus sa mga tagasunod niya, <<Sa gabing ito, iiwan ninyo akong lahat, dahil ganito ang nasa Kasulatan, <Papatayin ko ang pastol at magkahiwahiwalay ang mga tupa.>
Ngunit pagkatapos kong muling mabuhay, mauuna ako sa inyo sa prubinsiya ng Galilea.>>
Sinabi ni Pedro kay Jesus, <<Kahit iwan kayo ng lahat, hindi ko kayo iiwan.>>
Sumagot si Jesus, <<Sinasabi ko sa inyo na bago tumilaok ang manok ngayong gabi, tatlong besis mo akong ikakaila.>>
Sinabi ni Pedro, <<Kahit patayin akong kasama mo, hindi kita ikakaila.>> Ganoon din ang sinabi ng lahat ng tagasunod niya.
Pumunta si Jesus sa lugar na tinatawag na Getsamani kasama niya ang mga tagasunod niya. Pagdating nila doon, sinabi niya sa kanila, <<Umupo muna kayo dito, dahil pupunta muna ako doon na mananalangin.>>
Ngunit isinama ni Jesus si Pedro at ang dalawang anak ni Zebedeo. Doon na siya nagsimulang nalungkot at naghinagpis ang kalooban niya.
Kaya sinabi niya sa kanila, <<Para na akong mamamatay sa sobrang hinagpis ng puso ko. Dumito muna kayo at samahan ninyo akong magpuyat.>>
Lumayo siya ng kaunti, nagpatirapa siyang nanalangin, <<Ama ko, kung maaari sana, alisin mo ang paghihirap na daranasin ko. Ngunit ganoon paman, hindi ang kalooban ko ang masunod, kundi ang kalooban mo.>>
Binalikan ni Jesus ang tatlong tagasunod niya at nadatnan niya silang natutulog. Sinabi niya kay Pedro, <<Hindi mo ba matiis na hindi matulog kasama ko, kahit isang oras?
Magpuyat kayo at manalangin upang hindi kayo madaig ng tukso. Dahil ang kalooban, nakahandang sumunod ngunit mahina ang katawan.>>
Muling lumayo si Jesus at nanalangin, <<Ama ko, kung kailangan kong danasin ang kahirapang ito, mangyayari ang kalooban mo.>>
Pagkatapos, binalikan niyang muli ang mga tagasunod niya at nadatnan din niya silang natutulog dahil antok na antok sila.
Muli na namang lumayo si Jesus at sa ikatlong panalangin niya ganoon parin ang panalangin niya.
Binalikan na naman niya ang mga tagasunod niya at sinabi, <<Bakit natutulog pa kayo at nagpapahinga? Tingnan ninyo! Dumating na ang oras na ako n galing sa langit na ipinanganak ng tao ipinagkanulo na ako sa mga makasalanan.
Gumising kayo! Halina kayo! Nandito na ang taong magkakanulo sa akin.>>
Habang nagsasalita pa si Jesus, dumating si Judas Iscariote na isa sa labindalawang tagasunod niya. May marami siyang kasama na may mga itak at may mga pamalo. Inutusan sila ng mga namumunong pari at mga matatandang nanunungkulan.
Ganito ang palatandaan na sinabi ni Judas sa mga dadakip kay Jesus, <<Ang hahalikan ko ay ang taong hinahanap ninyo. Dakpin ninyo siya.>>
Kaagad na lumapit si Judas kay Jesus at sinabi niya, <<Magandang gabi sa iyo Guro.>> Pagkatapos hinalikan niya ang pisngi ni Jesus.
Sinabi ni Jesus sa kanya, <<Kaibigan, gawin mo na ang plano mo.>> Lumapit ang mga kasama niya at dinakip nila si Jesus.
Bumunot ng itak ang isa sa mga tagasunod ni Jesus at tinaga niya ang tenga ng alipin ng pinakapunong pari.
Sinabi ni Jesus sa kanya, <<Ibalik mo ang itak mo sa lalagyan! Dahil ang gumagamit ng itak, mamamatay din siya sa itak.
Hindi mo ba alam na kung hihingi ako sa Ama kong Dios, kaagad niyang iuutos ang 12 dalawang batalyon ng mga anghel niya?
Ngunit kung gagawin ko iyon, hindi matutupad ang nasa kasulatan na nagsasabing dapat mangyari ito.>>
Pagkatapos, sinabi ni Jesus sa mga tao, <<Tulisan ba ako? Bakit nagdadala pa kayo ng mga itak at mga pamalo upang dakpin ako? Araw araw nangangaral ako sa labas ng Templo. Bakit hindi ninyo ako dinakip doon,?
Ngunit nangyari ang lahat ng ito upang matupad ang ipinasulat ng Diyos sa mga propeta.>> Ngayon kaagad na nagsitakbuhan ang mga tagasunod niya.
Pagkatapos, dinala nila si Jesus sa bahay ng pinunong pari na si Caifas. Nagtipon doon ang mga tagapagturo ng Kautusan at ang mga matatandang nanunukulan.
Sumunod din si Pedro sa kanila, ngunit nasa malayo lang siya ng kaunti. Pumasok siya sa bakuran ng pinakapunong pari at nakiupo sa mga bantay upang malaman niya kung ano ang mangyayari kay Jesus.
Habang nasa labas si Pedro, ang mga namumunong pari at lahat ng matatandang Judiong naglilitis, naghahanap sila ng mga taong magsasalita ng hindi totoo laban kay Jesus upang mahatulan nila siya ng kamatayan.
Ngunit wala silang makitang maipaparatang laban sa kanya, kahit maraming tao ang nagsalita ng hindi totoo laban sa kanya. Sa katapusan, may dalawang lalake na lumapit
at nagsalita, <<Sinabi ng taong ito na kaya niyang wasakin ang templo ng Diyos at sa loob ng tatllong araw, maitatayo niyang muli ang templo.>> >
Tumayo ang pinunong pari at tinanong si Jesus, <<Wala ka bang maisasagot laban sa ipinaparatang nila sa iyo?>>
Ngunit hindi sumagot si Jesus. Kaya muli siyang tinanong ng pinakapunong pari, <<Sa pangalan ng Diyos na buhay, sabihin mo ngayon sa amin kung ikaw ba ang buhay na Cristo na Anak ng Diyos?>>
Sumagot si Jesus, <<Ikaw na ang nagsabi. Sinasabi ko sa inyong lahat na mula ngayon, ako na galing sa langit na ipinanganak ng Tao, makikita ninyo akong nakaupo sa kanan ng Diyos na Makapangyarihan. At sa pagbabalik ko, makikita ninyo ako na nasa ulap na dumarating.>>
Nang marinig ng pinakapunong pari iyon, nagalit siya. Kaya pinunit niya ang damit niya at sinabi niya, <<Nilalapastangan niya ang Diyos! Hindi na natin kailangan na may ibang magpatotoo dahil narinig na natin ang paglapastangan niya sa Diyos!
Ano ngayon ang ihahatol ninyo sa kanya?>> Sumagot sila, <<Dapat siyang patayin.>>
Dinuraan nila ang mukha niya at pinagbubugbog nila siya. Tinakpan ng iba ang mata ni Jesus at sinampal nila ang pisngi niya.
At sinabi nila sa kanya, <<Kung ikaw si Cristo, hulaan mo kung sino ang bumugbog sa iyo!>>
Habang nakaupo si Pedro sa labas ng bahay ng pinakapunong pari, nilapitan siya ng isang babaing alipin at sinabi ng babae sa kanya, <<Ikaw rin ang kasama ni Jesus na taga Galilea?>>
Ngunit ikinaila ni Pedro iyan sa harapan ng maraming tao, sinabi niya <<Hindi ko alam ang sinasabi mo.>>
Pumunta si Pedro sa tabi ng pinto at nakita siya ng ibang alipin na babae. At sinabi ng babae sa mga tao doon, <<Ang taong iyan, kasama siya ni Jesus na taga Nazaret.>>
Ngunit muling ikinaila ni Pedro si Jesus, <<Hindi ko kilala ang taong iyan sumpa man!>>
Hindi nagtagal, lumapit kay Pedro ang iba pa doon at sinabi nila, <<Talagang isa ka sa mga kasama ni Jesus, dahil naririnig namin sa pagsasalita mo.>>
Sumagot si Pedro, <<Talagang hindi ko kilala ang taong iyan, kahit mamatay man ako ngayon.>> Sa oras ding iyon, tumilaok ang manok.
Kaya naalala ni Pedro ang sinabi ni Jesus sa kanya, <<Bago tumilaok ang manok, tatlong besis mo akong ipagkakaila. >> Kaya lumabas si Pedro at umagulhol siyang umiyak.
Kinaumagahan, nagpulong ang lahat ng namumunong pari at mga matatandang nanunungkulan kung ano ang gagawin nila upang maipapatay nila si Jesus.
Ipinagapos nila si Jesus at iniharap kay Gobernador Pilato.
Nang malaman ni Judas na hinatulan na ng kamatayan si Jesus, nagsisi siya sa ginawa niyang pagtatraydor. Kaya ibinalik niya sa mga pinunong pari at mga matatandang nanunungkulan ang 30 pirasong pilak.
Sinabi niya sa kanila, <<Nagkasala ako, dahil ipinagkanulo ko sa inyo ang taong walang kasalanan.>> Ngunit sumagot sila, <<Wala kaming pakialam sa iyo. Nasa iyo na yan.>>
Itinapon ni Judas ang pilak doon sa Templo. Pagkatapos, umalis siya at nagpakamatay.
Pinulot ng mga namumunong pari ang pilak at sinabi, <<Labag sa Kautusan na ibigay natin ang pilak sa pinaglalagyan ng pag-aari ng templo, dahil ibinayad iyan upang maipapatay ang isang tao.
Kaya nagkasundo silang gamitin ang pilak upang bilhin ang lupang pinagtataniman ng gumagawa ng banga upang gawing libingan ng mga dayuhan.
Kaya hanggang ngayon, tinatawag iyon ng <Lupa ng Dugo.> >>
Sa ganoon, natupad ang sinabi ni propeta Jeremias noong sinabi niyang, <<Kinuha nila 30 pirasong pilak, dahil ito ang napagkasunduhan ng mga Israelita na halaga ng buhay niya.
At pinambili nila ng lupang pinagtataniman ng gumagawa ng banga, sapagkat iyan ang ipinag-utos sa akin ng Panginoon.>>
Nang iniharap nila si Jesus kay Gobernador Pilato, tinanong niya siya, <<Ikaw ba ang Hari ng mga Judio?>> Sumagot si Jesus, <<Ikaw na ang nagsabi.>>
Ngunit nang pinaratangan siya ng mga namumunong pari at mga matatandang nanunungkulan, hindi sumagot si Jesus.
Kaya tinanong siyang muli ni Gobernador Pilato, <<Marami ang ipinaparatang nila sa iyo. Hindi mo ba naririnig ang sinasabi nila?>>
Ngunit hindi rin sumagot si Jesus. Kaya namangha ang Gobernador.
Bawat Piesta ng Kaligtasan, nakaugalihan na ni Gobernador Pilato na magpalaya siya ng isang nakabilanggo ayon sa gusto ng mga tao.
Sa panahong iyon, may isang nakabilanggo na ang pangalan ay Barabbas na kilala sa paggawa ng kasamaan.
Nang nagkakatipon ang mga tao, tinanong sila ni Gobernador Pilato, <<Sino ang gusto ninyong palayain ko? Si Barabas o si Jesus na tinatawag na Cristo?>>
Nasabi niya iyan dahil alam niyang iniharap ng mga Judio si Jesus sa kanya dahil kinainggitan lang nila siya.
Habang nakaupo si Gobernador Pilato sa hukuman, ipinasabi ng kanyang asawa ang ganito, <<Huwag mong pakialaman ang taong iyan na walang kasalanan, sapagkat nabagabag ang aking kalooban sa panaginip tungkol sa kanya.>>
Ngunit ang mga namumunong pari at mga matatandang nanunungkulan, inudyukan nila ang mga tao na hingin kay Pilato na palayain si Barabbas at patayin si Jesus.
Kaya nagtanong muli si Gobernador Pilato sa mga tao, <<Sino sa dalawa ang gusto ninyong palayain ko?>> Malakas nilang sinabi na, <<Si Barabas!>>
Muling nagtanong si Gobernador Pilato, <<Ano ang gusto ninyong gawin ko sa tinatawag ninyong Cristo?>> Sumagot ang lahat, <<Ipako siya sa Krus!>>
Tinanong sila ni Gobernador Pilato, <<Bakit, ano ang ginawa niyang kasalanan?>> Ngunit lalong sinabi ng mga tao, <<Ipako siya sa Krus!>>
Nang makita ni Pilatong wala siyang magawa baka magulo ang mga tao, nagpakuha siya ng tubig at naghugas ng kamay sa harapan ng mga tao at sinabi niya, <<Wala akong kasalanan sa pagkamatay ng taong ito. Kayo ang dapat managot.>>
Sumagot ang mga tao, <<Oo, kami at ang mga anak namin ang mananagot sa kamatayan niya!>>
Pagkatapos, pinalaya ni Gobernador Pilato si Barabbas. Ngunit si Jesus, ipinahagupit niya siya at ibinigay niya sa mga sundalo upang ipako sa krus.
Dinala ng mga sunadalo si Jesus sa palasyo ng Gobernador Pilato at pinalibutan siya doon ng lahat ng sundalong kasama nila.
Inalis nila ang damit niya at pinasuotan nila siya ng kulay ubeng balabal.
Gumawa sila ng koronang may tinik na ipinakorona nila sa kanya at ipinahawak sa kanang kamay niya ang tambo na parang tungkod ng hari. Nagpatirapa sila sa harapan niya at nilait nila siya, <<Mabuhay ang hari ng mga Judio!>>
Dinuraan nila si Jesus. Kinuha nila ang tungkod sa kanya at pinaghahampas sa ulo niya.
Pagkatapos nilang kinutya si Jesus, inalis nila ang balabal niya at pinasuotan nila siya ng sarili niyang damit. Pagkatapos, inilabas nila siya sa labas ng bayan upang ipako sa krus.
Nang nasa labas na sila ng bayan, nakasalubong nila ang isang lalake na taga Cirene na nagngangalang Simon. Ipinilit nilang ipinapasan sa kanya ang krus ni Jesus.
Pagdating nila sa lugar na tinatawag na Golgota, na ang ibig sabihin, <<Lugar ng Bungo,>>
pinainom nila ng alak si Jesus na hinaluan ng apdo. Ngunit ng matikman ni Jesus ito hindi niya ininom.
Ipinako nila si Jesus sa krus, at pinagpalabunutan nila ang damit niya.
Pagkatapos umupo sila at binantayan si Jesus.
Naglagay sila ng karatula sa itaas ng ulo ni Jesus at nakasulat doon ang ipinaparatang sa kanya, <<Si Jesus, na Hari ng mga Judio.>>
May dalawa ring tulisan na ipinako sa krus kasabay ni Jesus. Ang isa, nasa kanan at ang isa, nasa kaliwa.
Ang mga taong dumadaan doon, napapailing silang lumalait kay Jesus
at sinasabi nilang, <<Hindi ba't sinabi mong gigibain mo ang templo at itatayo mong muli sa loob ng tatlong araw? Sige! Kung ikaw ang Anak ng Diyos, bumaba ka sa krus at iligtas mo ang iyong sarili!>>
Ganoon din ang panglalait ng mga namumunong pari, mga tagapagturo ng Kautusan at mga matatandang nanunungkulan. Sinabi nila,
<<Iniligtas niya ang iba, ngunit hindi niya kayang iligtas ang sarili niya. Hindi ba't siya ang Hari ng Israel? Kung bababa siya sa krus, maniniwala tayo sa kanya.
Nagtitiwala siya sa Diyos at sinasabi niyang siya ang Anak ng Diyos. Sige, tingnan nga natin kung talagang ililigtas siya ng Diyos!>>
Kahit ang mga tulisan na ipinako din sa krus, lumait din sa kanya.
Nang tanghali na, nagdilim ang mundo hanggang alas tres ng hapon.
Nang mag aalas-tres ng hapon, malakas na sinabi ni Jesus, <<Eli, Eli, lema sabachtani!>> Ang ibig sabihin <Ama ko, Ama kong Diyos, bakit mo ako pinabayaan?>
Nang marinig nang mga nakatayo doon iyan, sinabi nila, <<Tinatawag niya si propeta Elias.>>
Kaagad na tumakbo ang isa sa kanila at nagtali ng parang bulak sa isang sanga. Binasa niya sa maasim na alak at ipinasipsip kay Jesus.
Ngunit sinabi ng iba, <<Hayaan mo siya. Tingnan natin kung pupuntahan nga siya ni Elias upang iligtas siya.>>
Muling nagsalita ng malakas si Jesus at nalagutan siya ng hininga.
Sa oras ding iyon, napunit ang tabing sa loob ng templo mula ibabaw hanggang sa ibaba. Lumindol at nabiyak ang mga pader.
Nabuksan ang mga libingan at muling nabuhay ang maraming mga banal na tao.
Lumabas sila sa libingan. At nang muling nabuhay si Jesus, pumunta sila sa Jerusalem. Kaya nakita sila ng maraming tao.
Ang kapitan at mga sunadalo na nagbabantay kay Jesus, nang lumindol at nang nakita nila ang mga nangyari, natakot sila. Sinabi nila, <<Totoo ngang Anak siya ng Dios!>>
Sa malayong kaunti, may maraming babae na tumitingin kung ano ang mangyayari kay Jesus. Sila ang mga babaeng sumama at naglingkod kay Jesus noong umalis siya sa Galilea.
Kasama sa kanila si Maria na taga Magdala, si Maria na ina nila Santiago at ni Jose at ang asawa ni Zebedeo.
Nang magdidilim na, dumating si Jose na isang mayamang taga Arimatea na tagasunod din ni Jesus.
Pumunta siya kay Gobernador Pilato dahil hiniling niya ang bangkay ni Jesus. At ipinag-utos ni Gobernador Pilato na ibigay iyan sa kanya.
Kaya kinuha ni Jose ang bangkay ni Jesus at binendahan niya ng telang puti.
Ipinasok niya ito sa bagong libingan na binutasan na pader na ipinagawa niya. Pagkatapos, iginulong niya ang isang malaking bato na pantakip niya sa labas ng libingan bago siya umalis.
Si Maria na taga Magdala at isa pa ring Maria, nakaupo sila sa harapan ng libingan.
Kinabukasan, sa Araw ng Pamamahinga, pumunta ang mga namumunong pari at mga Pariseo kay Gobernador Pilato.
Sinabi nila,<<Gobernador, naalala namin na noong buhay pa ang mapanlinlang, sinabi niya, <<Pagkatapos ng tatlong araw mabubuhay akong muli.>>
Kaya hinihiling namin na ipabantay mo ang pinaglibingan sa kanya hanggang sa ikatlong araw. Baka nakawin ng mga tagasunod niya ang bangkay niya. Kung mangyayari iyan, lalo pa niyang malilinlang ang mga tao kaysa noong una.> >>
Ngunit sumagot si Gobernador Pilato sa kanila, <<Kumuha kayo ng mga sundalo at kayo na lang ang magpabantay ng mabuti.>>
Kaya pumunta sila sa libingan at nilagyan nila ng tanda ang nakatakip doon upang malaman nila kung may nagbukas. At nag-iwan sila ng ilan na magbabantay.
Nang madaling araw na ng Linggo, paglipas ng Araw ng Pamamahinga, pumunta sa libingan si Maria na taga Magdala, kasama rin niya ang isang Maria upang tingnan ang pinaglibingan kay Jesus.
Bigla na lang lumindol ng malakas, dahil isang anghel ng Panginoon ang galing sa langit na naggulong ng bato na pinantakip sa pinaglibingan at inupuan niya.
Ang mukha niya, parang kidlat na nakakasilaw at puting puti ang damit niya.
Nang makita ng mga sundalo na nagbabantay sa pinaglibingan ang anghel, sobrang takot nila. Kaya nanginig at hinimatay sila na parang patay na.
Sinabi ng anghel sa mga babae, <<Huwag kayong matakot! Alam kong hinahanap ninyo si Jesus na ipinako sa krus.
Wala na siya dito. Muli na siyang nabuhay katulad ng sinabi niya sa inyo. Halikayo, at tignan ninyo ang pinaghigaan ng bangkay niya.
Kaagad ninyong puntahan ang mga tagasunod niya at sabihin ninyo sa kanila na buhay siya at mauuna siya sa Galilea. At makikita ninyo siya doon. Iyan nalang ang masasabi ko sa inyo.> >>
Kaagad na umalis ang dalawang babae sa pinaglibingan na may takot. Tumakbo silang pumunta sa mga tagasunod upang ibalita nila ang nangyari.
Habang naglalakad sila, bigla na lang silang sinalubong ni Jesus. At sinabi niya sa kanila, <<Kumusta na kayo?>> Kaya lumapit sila, hinawakan nila ang paa niya at nagpuri sa kanya.
Sinabi ni Jesus sa kanila, <<Huwag kayong matakot. Puntahan ninyo ang mga kapatid ko at sabihin ninyo sa kanila na pumunta sila sa Galilea. Doon nila ako makikita.>>
Pagkaalis ng mga babae sa libingan, pumunta sa bayan ang ilang bantay sa libingan at ibinalita sa mga namumunong pari ang lahat ng nangyari.
Pagkatapos, nagtipon ang mga namumunong pari at mga matatandang nanunungkulan upang pagkasunduhan nilang babayaran ng malaking halaga ang mga bantay.
Sinabi nila sa mga bantay, <<Ibalita ninyong habang natutulog kayo kagabi, dumating ang mga tagasunod ni Jesus at palihim nilang kinuha ang bangkay niya.
Kung malaman man ng Gobernador iyan, kami na ang bahalang magsalita sa kanya upang hindi kayo mapano.>>
Tinanggap ng mga bantay ang pera. Pagkatapos sinabi din ng mga bantay ang ipinapasabi sa kanila. Kaya hanggang ngayon, iyan parin ang ipinapalaganap ng mga Judio.
Ngayon, ang labing isang tagasunod ni Jesus, pumunta sila sa isang bundok na sinabi ni Jesus sa kanila.
Nang makita nila si Jesus, nagpuri sila sa kanya, ngunit may ilan sa kanila na nagdalawang isip kung siya nga si Jesus.
Lumapit si Jesus at sinabi sa kanila, <<Ibinigay na sa akin ang lahat ng kapangyarihan sa langit at sa lupa.
Kaya puntahan ninyo ang mga tao sa lahat ng bansa at gawin ninyo silang mga tagasunod ko. Bautismuhan ninyo sila sa pangalan ng Ama, Anak at sa Espirito ng Diyos.
Turuan ninyo silang sumunod sa lahat ng mga iniuutos ko sa inyo. Makinig kayo. Lagi ko kayong sasamahan hanggang sa katapusan ng mundo. >>
Ito ang Magandang Balita tungkol sa Panginoon Jesu Cristo na anak ng Dios. Nagsimula ang Magandang Balita noong natupad ang sinabi ni propeta Isaias na sinabi ng Diyos kay Jesus, <<Meron akong isang iuutos na mauna sayo upang ihanda ang daraanan mo.
<range>
Siya ang tumatawag sa ilang na nagsasabing, <Ihanda ninyo ang dadaanan ng Panginoon. Ituwid ninyo ang bawat dadaanan niya.>> >
Ngayon, natupad na iyan nang dumating si Juan na nagbabawtismo sa ilang. Ipinangaral niya sa mga tao na, <<Pagsisihan at iwanan na ninyo ang mga kasalanan ninyo at magpabautismo kayo upang patawarin kayo ng Diyos.>>
Kaya maraming taga Judea at taga bayan ng Jerusalem ang pumunta kay Juan na tagabautismo upang makinig. Sinabi nila at hiningi nila ng tawad ang mga kasalanan nila. At binautismuan sila ni Juan sa Ilog Jordan.
Ang damit ni Juan gawa sa buhok ng kamelyo at gawa sa balat ng hayop ang sentron niya. Ang kinakain niya, ay balang at pulot pukyutan.
Palagi niyang sinasabi sa pangangaral niya, <<May isang darating na kasunod ko na makapangyarihan pa sa akin. Hindi ako dapat magdala ng sandalyas niya.>>
Binabautismuhan ko kayo sa tubig, ngunit babautismuhan niya kayo sa Espiritu ng Diyos.
Sa panahon na iyon, dumating si Jesus mula sa bayan ng Nazaret sa probinsya ng Galilea at nagpabautismo siya kay Juan sa Ilog ng Jordan.
Pagkaahon ni Jesus sa tubig, nakita niyang bumukas ang langit at bumaba sa kanya ang Ispirito ng Diyos na parang isang kalapati.
At may isang tinig na mula sa langit na nagsalita, <<Ikaw ang minamahal kong Anak na kalugodlugod sa akin.>>
Pagkatapos niyon, pinapunta siya ng Espiritu ng Diyos sa ilang.
Sa loob ng apat na pong araw tinutukso siya ni Satanas. Mayroon din doon na mababangis na hayop at mayroon din doong mga anghel na naglilingkod sa kanya.
Nang nakabilanggo si Juan, pumunta si Jesus sa probinsiya ng Galilea at ipinangaral niya ang Magandang Balita mula sa Dios.
Sinabi niya, <<Dumating na ang panahon na itinakda na maghahari na ang Diyos! Kaya pagsisihan na ninyo ang mga kasalanan ninyo at maniwala kayo sa Magandang Balita.>>
Habang naglalakad si Jesus sa tabi ng lawa ng Galilea, nakita niya ang magkapatid na sina Simon at Andres na naghahagis ng lambat nila dahil trabaho nila ang manghuli ng isda.
Sinabi ni Jesus sa kanila, <<Sumama kayo sa akin, dahil gagawin ko kayong naglalapit ng mga tao sa Dios katulad ng panghuhuli ninyo ng isda.>>
Kaagad nilang iniwan ang lambat nila at sumama sila kay Jesus.
Sa paglalakad ni Jesus, nakita niya ang mga anak ni Zebedeo na sina Santiago at si Juan na nasa bangka na nag-aayos ng lambat nila.
Kaagad silang tinawag ni Jesus. Kaya iniwan nila ang ama nila sa bangka na kasama ng mga taong binabayaran nila, dahil sumama sila kay Jesus. hired men
Pumunta sina Jesus sa Capernaum. Sa Araw ng Pamamahinga, pumasok si Jesus sa bahay na pinagtitipunan ng mga Judio at nangaral siya doon.
Namangha ang mga tao sa pangangaral niya, sapagkat nakita nilang may kapangyarihan siya, hindi katulad ng pagtuturo ng mga tagapagturo ng kautusan.
Habang nangangaral si Jesus sa mga tao doon sa bahay na pinagtitipunan ng mga Judio, may isang lalake na sinapihan ng masamang ispirito,
na malakas na nagsasabing, <<Jesus na taga Nazaret, ano ang gagawin mo sa amin? Pumunta ka ba dito upang puksain kami? Alam namin kung sino ka. Ikaw ang Banal na isinugo ng Diyos.>>
Ngunit pinagsalitaan ni Jesus ang masamang espiritu, <<Huminto ka at umalis sa kanya!>>
Pinanginig siya ng masamang espiritu at sumisigaw na lumabas sa kanya.
Namangha ang lahat ng tao na nandoon. Kaya nagtanungan sila, <<Ano ito? Bagong aral na may kapangyarihan! Dahil kahit ang masamang espiritu ay napapasunod niya sa utos niya.>>
Kaya kaagad kumalat ang balita tungkol kay Jesus sa buong Galilea.
Pagkalabas nina Jesus sa bahay na pinagtitipunan ng mga Judio, pumunta sila sa bahay nina Simon at Andres, kasama niya si Santiago at si Juan.
Nadatnan nila ang matandang babae na biyanan ni Simon na nakahiga dahil nilalagnat siya. Kaya sinabi nila kay Jesus.
Lumapit si Jesus sa babae at hinawakan niya ang kamay. Ginising niya siya at gumaling na siya. Kaya tumayo siya at pinaglingkuran niya sina Jesus.
Nang lumubog na ang araw, dinala ng mga tao kay Jesus ang lahat ng may sakit at sinasapian ng masamang ispirito.
Naipon ang napakaraming tao sa labas ng bahay ni Simon.
Nagpagaling si Jesus sa mga taong may iba't ibang klasing sakit at nagpalayas siya ng masasamang espirito sa mga tao. Hindi niya inayahang magsalita ang masamang espirito, sapagkat alam nila na siya ang Anak ng Diyos.
Nang madaling araw na, umalis na si Jesus. Pumunta siya sa ilang upang manalangin.
Hinanap siya ni Simon at ang mga kasama niya.
Nang makita nila siya, sinabi nila, <<Guro hinahanap ka ng maraming tao!>>
Ngunit sinabi ni Jesus sa kanila, <<Puntahan muna natin ang kasunod na lugar upang ipaalam ko rin sa kanila ang Magandang Balita. Sapagkat iyan ang dahilan ng pagpunta ko dito sa mundo.>>
Kaya pumunta siyang nangaral sa bahay na pinagtitipunan ng mga Judio sa buong probinsya ng Galilea at nagpalayas siya ng masasamang espiritu sa mga tao.
May isang lalaki na may sakit na ketong na lumapit kay Jesus. Lumuhod siya at nagmakaawa. Sinabi niya kay Jesus, <<Kung kalooban mo, pagalingin mo ako.>>
Naawa si Jesus. Kaya hinawakan niya at sinabi niya, <<Nais ko. Gumaling ka!>>
Kaagad siyang gumaling at luminis ang katawan niya.
Pagkatapos niyon, pinaalis ni Jesus ang lalake at mahigpit niyang ipinagbilin,
<<Huwag mong sabihin kahit kanino ang nangyari sa iyo, kundi pumunta ka sa mga pari at ipakita mo ang katawan mo na gumaling na. Pagkatapos maghandog ka ayon sa isinulat ni Moises bilang pagpapatotoo na magaling kana.>>
Ngunit umalis ang lalake at ibinalita niya ang nangyari sa kanya. Nang kumalat ang nangyari sa lalake, hindi na makapasok sa bayan si Jesus dahil makikita siya ng mga tao, dudumugin nila siya. Kaya nanatili nalang siya sa ilang, ngunit pinupuntahan parin siya ng mga taong galing sa mga ibang lugar.
Pagkatapos ng ilang araw, bumalik si Jesus sa bayan ng Capernaum. Nabalitaan siyang nasa bahay siya.
Kaya nagtipon ang maraming tao sa kinaroroonan niyang bahay at wala nang dadaanan sa labas dahil marami din ang tao. Habang nangangaral si Jesus ng Salita ng Diyos,
may dumating na apat na lalake na nagdadala ng isang lalaking lumpo. Ilalapit nila sana siya kay Jesus,
ngunit dahil sa maraming tao, hindi sila makalapit. Kaya umakyat na lang sila sa bubong ng bahay upang butasan ang atip sa tapat ni Jesus bago nila dahan-dahang ibinaba ang lalake na lumpo sa harapan ni Jesus.
Nang makita ni Jesus na may pananampalataya sila sa kanya, sinabi niya sa lalaking lumpo, <<Anak ko, pinatawad na kita sa mga kasalanan mo.>>
May nakaupo din doon na tagapagturo ng kautusan na nag-isip ng ganito,
<<Bakit siya nagsasalita ng ganyan? Bakit nilalapastangan niya ang Diyos? Walang ibang nagpapatawad ng kasalanan kundi ang Diyos lang.>>
Ngunit alam ni Jesus ang iniisip nila. Kaya sinabi niya sa kanila, <<Bakit nag-iisip kayo ng ganyan?
Mas magaan sabihin sa lalaking lumpo, <Pinatawad na kita sa mga kasalanan mo>, dahil hindi ninyo nakikita kung meron akong kapangyarihan o wala. Ngunit kung sasabihin ko sa kanya, <Tumayo ka, dalhin mo ang kalapayan mo at lumakad ka>, makikita ninyo kung meron akong kapangyarihan o wala.
Kaya patutunayan ko sa inyo na ako na galing sa langit na ipinanganak ng Tao, may kapangyarihan ako dito sa mundo na magpatawad ng mga kasalanan. Sinabi niya sa lalakeng lumpo,
<Tumayo ka, dalhin mo ang kalapayan mo at umuwi kana!>>
Tumayo ang lalaki, binuhat niya ang kanyang kalapayan at nakita ng lahat ang pag-alis niya. Kaya namangha sila at nagpuri sa Diyos at sinabi nila, <<Ngayon lang kami nakakita ng ganito.>>
Isang araw, muling pumunta si Jesus sa tabi ng lawa ng Galilea. Sumama sa kanya ang maraming tao at tinuruan niya sila.
Habang naglalakad siya, nakita niya si Levi na anak ni Alfeo na nakaupo sa pinagbabayaran ng buwis. Sinabi ni Jesus sa kanya, <<Sumama ka sa akin.>> Kaya tumayo si Levi at sumama sa kanya.
At inimbita ni Levi na kumain si Jesus at ang mga tagasunod niya sa bahay niya. Marami rin ang maniningil ng buwis at mga makasalanan ang kasalo nilang kumakain, sapagkat maraming sumama kay Jesus.
May mga Pariseo ding tagapagturo ng kautusan. Nang makita nilang nakikisamang kumakain si Jesus sa mga maniningil ng buwis at sa iba pang mga makasalanan, tinanong nila ang mga tagasunod niya, <<Bakit nakikisa siyang kumakain sa mga maniningil ng buwis at sa mga makasalanan?>>
Nang marinig ni Jesus iyon, sinabi niya, <<Hindi nangangailangan ng manggagamot ang walang sakit kundi ang may sakit. Pumunta ako rito upang tawagin ang mga makasalanan, hindi yong walang kasalanan.>>
Isang araw, nag-ayuno ang mga tagasunod ni Juan na Tagabautismo at ang mga Pariseo. May lumapit kay Jesus at nagtanong, <<Bakit nag-aayuno ang mga tagasunod ni Juan na Tagabautismo at ang mga Pariseo, pero ang mga tagasunod mo hindi?>>
Kaya hinalimbawa ni Jesus ang sarili niya sa lalaking ikakasal, <<Maaari bang mag-ayuno ang mga bisita sa kasalan pero kasama pa nila ang lalaking ikakasal? Hindi!
Pero darating ang araw na kukunin sa kanila ang lalaking ikakasal. Sa panahong iyan, doon pa lang sila mag-aayuno.>>
Sinabi ni Jesus sa kanila ang mga talinghaga, <<Walang nagtatagpi ng bagong damit sa lumang damit. Kung uurong ang bagong damit, mauunat ang luma kaya lalong lalaki ang punit.
Wala rin nagsasalin ng bagong alak sa lumang lalagyan na gawa sa balat, sapagkat puputok ang lalagyan at mabubuhos ang alak. Pareho silang masasayang! Ngunit ang bagong alak, dapat isalin sa bagong lalagyan.>>
Isang araw ng pamamahinga, napadaan si Jesus sa may trigo. Habang dumadaan sila doon, kumuha/namitas ang mga tagasunod niya ng uhay ng trigo.
Kaya sinabi sa kanya ng mga Pariseo, <<Tingnan mo ang ginagawa ng mga tagasunod mo. Bakit linalalabag nila ang kautusan tungkol sa Araw ng Pamamahinga?>>
Sinabi ni Jesus, <<Hindi pa ba ninyo nabasa ang ginawa ni David noong nagutom siya at ang kanyang mga kasama at nangailangan sila ng pagkain?
Noong si Abiatar ang pinakapunong pari, pumasok siya sa Toldang Sambahan, kumuha siya ng tinapay na inihandog sa Diyos, kinain niya at pinakain din niya ang mga kasama niya, kahit na nasa kautusan na ang mga pari lang ang may karapatang kumain niyon.>>
Ipinagpatuloy ni Jesus ang pagsasalita niya sa mga Pariseo, sinabi niya, <<Ang araw ng pamamahinga ay ginawa para sa ikabubuti ng mga tao. Hindi ginawa ang tao para sa ikabubuti ng Araw ng Pamamahinga.
Kaya ako na galing sa langit na ipinanganak ng Tao ang makakapagsabi kung ano ang mabuting gawin sa Araw ng Pamamahinga.>>
Isang araw, muling pumasok si Jesus sa bahay na pinagtitipunan ng mga Judio. May isang lalaki doon na patay ang isang kamay.
May mga tao rin na nagbabantay kay Jesus. Dahil kung pagagalingin niya ang lalake sa Araw ng Pamamahinga, may maipaparatang sila laban sa kanya.
Sinabi niya sa lalaki na patay ang isang kamay, <<Halika rito sa harapan.>>
Sinabi niya sa kanila, <<Ano ang pinahihintulutan ng kautusan sa Araw ng Pamamahinga? Gumawa ng mabuti o gumawa ng masama? Magligtas ng buhay o mamatay? Pero hindi sila nakaimik.
Tinignan ni Jesus ng may galit ang mga taong nakapalibot sa kanya at nalungkot ang kalooban niya dahil sa katigasan ng puso nila. Muli niyang tinignan ang lalaki at sinabi niya, <<Iunat mo ang kamay mo.>> Kaya iniunat ng lalaki ang kanyang kamay at gumaling nga siya.
Kaagad umalis ang mga Pariseo at pumunta sa mga tao ni Haring Herodes upang pag-usapan nila kung paano nila maipapatay si Jesus.
Umalis si Jesus at ang kanyang mga tagasunod at pumunta sila sa tabi ng lawa. Sinundan siya ng napakaraming tao galing sa Galilea at galing sa Judea,
sa bayan ng Jerusalem, sa probinsyang Idumea, sa ibayo ng Jordan at sa palibot ng bayan ng Tiro at bayan ng Sidon dahil nabalitaan nila ang lahat ng ginawa ni Jesus.
Kaya nagpahanda ng bangka si Jesus sa mga tagasunod niya na sasakyan niya upang hindi siya maipit ng maraming tao,
sapagkat nagpagaling siya ng marami. Kaya pinaglupungan siya ng maraming taong may sakit upang mahawakan nila siya.
Bawat tao na sinapihan ng masamang ispirito na nakakita sa kanya, nagpatirapa sa harapan niya at malakas nilang sinabi, <<Ikaw ang Anak ng Diyos.>>
Ngunit mahigpit na ipinagbilin sa kanila ni Jesus <<Huwag ninyong ipaalam sa iba kung sino ako.>>
Pagkatapos, umakyat sina Jesus sa bundok. Tinawag niya ang bawat pinili niya at lumapit sila sa kanya.
Pumili siya ng labindalawang tagasunod niya upang makasama niyang mangaral, sila ang itinalagang maging apostol.
Binigyan niya sila ng kapangyarihang magpalayas ng mga masamang ispirito.
Ito ang labindalawang itinalaga niya, si Simon na tinawag niyang Pedro,
ang anak ni Zebedeo na sina Santiago at Juan na tinawag niyang Boanerges, ang ibig sabihin ay makitid ang isip,
sina Andres, Felipe, Bartolome, Mateo, Tomas, Santiago na anak ni Alfeo, si Tadeo at si Simon na sumasalungat sa guberno ng Roma,
at si Judas Iscariote na siyang magtatraydor kay Jesus.
Nang umuwi na si Jesus, muling nagtipon ang maraming tao. Kaya hindi na nakakain si Jesus at ang mga tagasunod niya.
Nang malaman ng mga kasama niya sa bahay ang ginagawa niya, pinuntahan nila siya upang iuwi, dahil sinasabi ng mga tao na baliw siya.
May mga tagapagturo ng kautusan na galing sa Jerusalem na nagsasalita, <<Sinapihan siya ni Satanas na pinuno ng masasamang ispirito na siyang nagbigay ng kapangyarihan sa kanya na magpalayas ng masasamang ispirito.>>
Kaya pinalapit ni Jesus ang mga tao at nagbigay siya ng talinghaga sa kanila, <<Paano palalayasin ni Satanas ang sarili niya?
Kung nagkakagalit ang mga tao sa isang kaharian, hindi magtatagal ang kaharian niya.
At kung nagkakagalit ang isang pamilya, hindi rin magtatagal ang pagsasama nila.
Ganoon din, kung aawayin ni Satanas ang sinasakupan niya, hindi rin magtatagal ang pagsakop niya>>.
<<Walang maaaring makapasok sa bahay ng isang taong malakas maliban kung gapusin siya bago mapasukan ang bahay niya at nakawin ang ari-arian niya.>>
Sinasabi ko sa inyo na maaaring patawarin ng Diyos ang lahat ng kasalanan at panlalait.
Ngunit kung sinuman ang manlait sa Ispirito ng Diyos, wala siyang kapatawaran. Hindi na siya mapapatawad. Hindi maaalis ang kasalanan niya kahit kailan pa."
Sinabi ni Jesus iyan dahil sinabi ng iba, <<Inaalihan siya ng masamang espiritu.>>
Ngayon, dumating ang ina at mga kapatid ni Jesus. Ngunit nakatayo lang sila sa labas. Kaya ipinatawag nila siya.
Sa loob ng bahay maraming tao na nakaupo na nakapalibot kay Jesus, may nagsalita sa kanya, <<Nasa labas ang iyong ina at mga kapatid. Hinahanap ka nila.>>
Kaya sinabi ni Jesus, <<Sino ang ina at mga kapatid ko?>>
Tumingin siya sa bawat nakaupong nakapalibot sa kanya at sinabi niya, <<Ito ang mga ina ko at mga kapatid ko.
Sapagkat kung sinuman ang sumusunod sa kalooban ng Diyos, sila ang mga ina at mga kapatid ko.>>
Muling nangaral si Jesus sa tabi ng lawa ng Galilea. Sa sobrang dami ng tao na nagtipon sa kanya, sumakay siya sa bangka at umupo siya doon na nangaral. Ang mga tao naman nasa tabi ng lawa.
Marami ang talinghaga na ipinangaral niya sa kanila. Sinabi niya,
<<Pakinggan ninyo ito. May isang magsasaka na naghasik ng binhi.
Sa paghahasik niya, may mga binhi na nalaglag sa daan. Dumating ang mga ibon at tinuka nila ang mga binhi.
May mga binhi na nahulog sa mabatong lugar na walang gaanong lupa. Kaagad na tumubo ang mga binhi dahil manipis ang lupa.
Ngunit nang masikatan ng araw ito, nalanta sila, dahil wala siyang maayos na pag-ugatan. Kaya namatay sila.
May mga binhi din na nahulog sa lupang may matinik na damo. Lumago ang matinik na damo at natakpan niya ang binhi na tumubo. Kaya hindi na nakapamunga ng maayos.
Ang iba, nalaglag sa mabuting lupa. Tumubo at lumaki ang mga iyon at namunga. Ang iba ay namunga ng tatlumpu at anim napu at isang daang butil.>>
Sinabi din ni Jesus, <<Kayong mga nakikinig, pag-isipan ninyo ang narinig ninyo.>>
Nang umalis na ang maraming tao, natira ang labing dalawang tagasunod niya at iba pang tagasunod. Nagtanong sila sa kanya kung ano ang ibig sabihin ng talinghaga niya.
Sinabi ni Jesus sa kanila, <<Ipinapaalam ko sa inyo ang nakalihim tungkol sa paghahari ng Diyos pero sa iba, sinasabi ko sa kanila ng talinghaga
upang <Tumingin man sila ng tumingin hindi sila makakakita at makinig man sila ng makinig, hindi sila makakaintindi. Dahil kung nakakaintindi sila, baka magsisi sila sa mga kasalanan nila at patawarin sila ng Diyos>.>>
At sinabi ni Jesus sa kanila, <<Kung hindi ninyo maintindihan ang mga talinghaga kong ito, papaano ninyo maiintindihan ang ibang talinghaga ko?
Ang binhi na hinahasik ng magsasaka ay ang salita ng Diyos.
Ang daan na kinalaglagan ng mga binhi ay ang puso ng mga tao. Ngunit kaagad na dumating si Satanas at inalis niya ang Salita ng Diyos sa puso nila. Kaya kinalimutan na nila.
Ang mabatong lupa na kinahulugan na binhi, ay ang mga taong nakinig sa salita ng Diyos at kaagad nilang tinanggap ng may tuwa.
Ngunit hindi nagtagal ito dahil hindi tumimo sa puso nila ang salita ng Diyos. Kaya ng dumating ang kahirapan at pag-uusig dahil sa salita ng Diyos, kaagad nilang tinalikuran ang pananampalataya nila.>>
<<Ang lupang may matinik nan damo kung saan nahulog ang ibang binhi, ay ang mga taong nakinig sa Salita ng Diyos.
Ngunit dahil sa mga alalahanin dito sa mundo, ang pagnanais nilang yumaman at pagnanasa sa iba pang bagay, wala ng halaga sa kanila ang Salita ng Diyos. Kaya hindi namunga sa buhay nila.
Ngunit ang mabuting lupa na kinahulugan ng binhi, ay ang mga taong nakinig at tumanggap sa salita ng Diyos. Kaya namunga sila ng tigtatatlumpo, tig-animnapu at tig-iisang daan.>>
Sinabi pa ni Jesus sa kanila, <<Walang taong nagsisindi ng ilaw sa ilalim ng taguan niya o sa ilalim ng papag, kundi ilalagay niya sa totoong lalagyan.
Dahil walang itinatago na hindi malalantad at walang inililihim na hindi malalaman.
Kayong mga nakinig, pag-isipan ninyo ang narinig ninyong.>>
Sinabi pa niya, <<Suriin ninyong mabuti ang narinig ninyo. Ang panukat na ginagamit ninyo sa iba ay siya ring gagamitin na panukat sa inyo at igit pa doon.
Ang taong sumunod sa katotohanang narinig niya, bibigyan siya ng pang-unawa. Ngunit ang taong hindi sumunod sa katotohanan kahit ang kaunting pagkaunawa, aalisin pa sa kanya.>>
Sinabi pa ni Jesus sa kanila, <<Ang paghahari ng Diyos ay maihahalintulad sa ginawa ng isang magsasaka na naghasik ng binhi.
Pagkatapos, wala na siyang ibang ginawa kundi matulug at gimising nalang. Ang binhi na inihasik niya, tumubo at lumaki kahit hindi niya alam kung paano.
Ang lupang nagpapatubo ng mga binhi sa bukid, mauunang lilitaw ang dahon bago mag-uhay bago siya mamunga ng mga butil.
At kung matanda na ang butil, kaagad na pinapagapas ng magsasaka dahil panahon na ng anihan.>>
Sinabi pa ni Jesus sa kanila, <<Saan natin maihahalintulad ang paghahari ng Diyos? Ano ang talinghagang gagamitin upang maipakita natin ito?
Maihahalintulad siya sa buto ng mustasa na napakaliit sa lahat ng buto.
Ngunit kung naitanim na, lalaki siya at malaki pa siya sa ibang ginugulay. Kaya ang mga sanga nito, magagawan ng pugad ng mga ibon.>>
Intinuru ni Jesus ang Salita ng Diyos. Gumamit siya ng maraming talinghaga pero ayon sa pang-unawa nila.
Kaya hindi siya nagturo ng hindi gumamit ng talinghaga. Nang sila nalang at ang mga tagasunod niya, sinabi na niya sa kanila ang lahat ng gusto niyang sabihin.
<<Nang gabi na, sinabi ni Jesus sa mga tagasunod niya, <<Tumawid na tayo sa lawa.>>
Kaya iniwanan ng mga tagasunod niya ang mga tao at sumakay sila sa bangka na sinasakyan ni Jesus. May iba pang bangka na sumunod sa kanila.
Ngayon, bigla na lang lumakas ang hangin at hinahampas ng malalaking alon ang bangka nila. Kaya muntik ng mapuno ang kanilang bangka.
Si Jesus ay natutulog na nakaunan sa bandang hulian ng bangka. Kaya ginising siya ng mga tagasunod niya, <Guro, gumising ka! Malulunod na tayo! Hindi kaba nababagabag na mamamatay na tayo?> >>
Gumising si Jesus at inutusan ang hangin, <<Tumigil ka!>> At sinabi niya sa alon, <<Tumahimik ka!>> Kaya tumigil ang hangin at tumahimik ang dagat.
Tinanong niya ang mga tagasunod niya, <<Bakit kayo natatakot? Wala ba kayong pananampalataya sa akin?>>
Nakaramdam sila ng matinding takot. Kaya nag-usap-usap ang bawat isa sa kanila, <<Sino kaya ito? bakit pati hangin at alon sumusunod sa utos niya>>?
Nang dumating sina Jesus sa ibayo ng lawa sa lugar ng mga taong tinatawag nilang Geraseno,
bumaba si Jesus sa bangka. Sinalubong siya ng isang lalaking sinasapian ng masamang ispirito na galing sa yungib na libingan.
Doon siya nakatira sa libingan. Walang maaaring makagapos sa kanya, kahit tanikala pa ang gamitin.
Ilang beses na siyang kinakadena sa kamay at paa niya, ngunit napuputul parin niya. Walang nakakapigil sa kanya, kahit sino man.
Araw at gabi siyang naninirahan sa libingan at sa matataas. At sinusugatan niya ng bato ang sarili niya.
Malayo pa si Jesus, nakita na siya ng lalaki. Kaya tumakbo siyang lumapit kay Jesus at lumuhod sa harapan niya.
Sinabi ni Jesus, <<Masamang ispirito, lumayas ka sa taong iyan!>> Kaya malakas niyang sinabi, <<Jesus na Anak ng Diyos na Makapangyarihan, ano ang gagawin mo sa akin? Nakikiusap ako sa iyo sa pangalan ng Diyos, huwag mo akong pahirapan.>>
<range>
Tinanong siya ni Jesus, <<Ano ang pangalan mo?>> Kaya sumagot siya, <<Libo-libo, sapagkat marami kami.>>
Nagmakaawa ang masasamang ispirito kay Jesus na huwag silang palayasin sa lugar na iyon.
May maraming baboy sa bundok na nag-aambok doon.
Kaya nagmakaawa ang masasamang ispirito kay Jesus, <<Papuntahin mo na lang kami sa mga baboy dahil sasanib kami sa kanila.>>
Kaya sinabi ni Jesus sa kanila, <<Sige sumanib na kayo sa mga baboy!>>Lumayas ang mga masamang ispirito sa lalake at sumanib sa 2,000 baboy. Nagsitakbuhan ang mga baboy at nahulog sa bangin. Kaya nalunod sila sa lawa.
Tumakbo ang mga nag-aalaga ng baboy at pumunta sa mga bayan at sa kalapit na baryo upang ipamalita ang nangyari. Kaya pumunta doon ang mga tao upang tingnan kung ano ang nangyari.
Nang lumapit sila kay Jesus, nakita nila ang lalaki na inalisan niya ng masamang ispirito na nakaupo na, nakadamit na at mabuti na ang isip niya. Ngunit natakot ang mga tao sa mga nangyari.
Ang mga nakakita sa nangyari, ikinuwento nila sa ibang tao kung ano ang nangyari sa lalakeng iyon at sa mga baboy.
Kaya nakiusap sila kay Jesus na umalis na siya sa lugar nila.
At ng sasakay na si Jesus sa bangka, nakiusap sa kanya ang lalaki na inalisan niya ng masamang ispirito, <<Sasama sana ako sa iyo.>>
Ngunit hindi ganoon ang gusto ni Jesus. Kaya sinabi niya, <<Umuwi ka sa mga kamag-anak mo upang ibalita mo sa kanila ang ginawa ng Panginoon sa iyo at kung paano kanya kinaawaan.>>
Kaya umalis ang lalaki, ibinalita niya sa Decapolis ang ginawa ni Jesus sa kanya at namangha ang lahat ng nakarinig niyon.
Kaya ng bumalik si Jesus sa ibayo ng dagat, muling nagtipon sa kanya ang maraming tao.
Dumating doon ang isang lalaki na nagngangalang Jairo na isa sa mga pinuno sa bahay na pinagtitipunan ng mga Judio. Pagkakita niya kay Jesus, lumuhod siya sa arapan niya.
Nagmakaawa siya sa kanya, <<Malapit ng mamatay ang anak kong dalaga. Kung maaari sana, puntahan mo siya at ipatong mo ang kamay mo sa kanya upang gumaling siya at hindi mamatay!>>
Kaya sumama si Jesus kay Jairo. Maraming tao ang sumama sa kanya na nagsisiksikan.
May isang babae doon na labindalawang taon nang dinudugo.
Dahil sa karamdaman niya, marami na ang kahirapang naranasan niya. Marami na ang gumamot sa kanya at naubos na ang kayamanan niya. Ngunit hindi siya gumaling kundi lalo pang lumubha ang karamdaman niya.
Nang marinig niya na pinag-uusapan ng mga tao ang tungkol kay Jesus, sinabi niya sa kalooban niya, <<Mahipo ko lamang ang damit niya ay gagaling na ako.>>Kaya nakipagsiksikan siyang makalapit sa likuran ni Jesus at hinipo ang damit niya.
<range>
Nang mahipo niya ang damit ni Jesus biglang tumigil ang pagdurugo niya at naramdaman niyang gumaling siya.
Kaagad naramdaman ni Jesus na lumabas ang kapangyarihan niya. Kaya lumingun siya sa mga tao at nagtanong, <<Sino ang humipo ng damit ko?>>
Sumagot ang mga tagasunod niya, <<Guro, sobrang daming tao na nagsisiksikan, bakit itinatanong mo pa sa amin kung sino ang humipo ng damit mo?>>
Ngunit tinitingnan niya ang nakapaligid sa kanya kung sino ang humipo ng kanyang damit.
Dahil alam ng babae ang nangyari sa kanya, natakot siya at nangiginig na lumuhod sa harapan ni Jesus at sinabi niya ang ginawa niya at kung ano ang nangyari sa kanya.
Kaya sinabi ni Jesus sa kanya, <<Anak ko, gumaling ka dahil sa pananampalataya mo sa akin. Umuwi kang mapayapa ang iyong kalooban, dahil gumaling ka na.>>
Habang nagsasalita pa si Jesus, may ilang dumating na galing sa bahay ni Jairo na pinuno ng bahay na pinagtitipunan ng mga Judio. Sinabi nila kay Jairo, <<Patay na ang anak mo. Hindi mo na kailangan abalain ang Guro.>>
Ngunit hindi pinakinggan ni Jesus ang sinabi nila. Sinabi niya kay Jairo, <<Huwag kang matakot. Manampalataya ka sa akin.>>
Kaya umalis na sila papunta sa bahay ni Jairo, ngunit wala siyang ibang isinama kundi si Pedro, Santiago, at si Juan na kapatid ni Santiago.
Nang dumating sila sa bahay ni Jairo, nakita ni Jesus na magulo ang maraming tao. Merong umiiyak at meron nananaghoy.
Nang pumasok siya sa bahay, sinabi niya sa kanila, <<Bakit umiiyak kayo? Hindi patay ang bata. Natutulog lang siya!>>
Dahil sa sinabi niya, nilait nila siya. Kaya pinalabas niya ang lahat ng tao sa bahay. Mga tagasunod lang niya at magulang ng bata ang isinama niyang pumasok sa kinaroroonan nong bata.
Hinawakan niya ang kamay ng bata at sinabi, <<Talita kom,>> ang ibig sabihin, <<Anak ko, gumising ka.>>
Kaagad gumising ang bata at lumakad. Kaya namangha ang mga tao. Ang edad ng bata, labindalawang taon.
Ngunit mahigpit na ipinagbilin ni Jesus sa kanila na huwag nilang sasabihin kahit kanino ang nangyari. Pagkatapos, sinabi ni Jesus sa kanila, <<Pakainin ninyo siya.>>
Umalis si Jesus sa lugar na iyon. Pumunta siya sa Nazaret sa bayan na kinalakihan niya, kasama niya ang mga tagasunod niya.
Nang Araw na ng Pamamahinga, pumasok siya sa bahay na pinagtitipunan ng mga Judio at nangaral siya doon. Maraming nakinig sa kanya na namangha sa bawat sinabi niya. Sinabi nila <<Saan niya nakuha ang karunungan niya? Anong karunungan ang ibinigay sa kanya? At paano siya nakagawa ng himala?
Hindi bat anak lang siya ng kalpintero at ang ina niya, ai Maria at ang mga kapatid niya ay sina, Santiago, Jose, Judas, at si Simon at ang mga kapatid niyang babae ay kabaryo din natin?>> Kaya hindi nila siya pinaniwalaan.
Ngayon, sinabi ni Jesus sa kanila, <<Ang isang propeta ay iginagalang siya kahit saang lugar, maliban nalang sa sarili niyang bayan at pamilya.>>
Wala siyang nagawang kamangha mangha doon maliban sa ilang may sakit na pinatungan niya ng kamay at gumaling.
Namangha siya dahil hindi sila sumampalataya sa kanya. Ngayon, nangaral si Jesus sa sakop ng bayan ng Nazaret.
Tinawag niya ang labindalawang tagasunod niya at isinugo niya silang tigdadalawa. Binigyan niya sila ng kapangyarihang magpalayas ng masamang espirito.
Ipinagbilin niya sa kanila, <<Sa paglalakbay ninyo, huwag kayong magdala ng kanin, bag o pera. Magtungkod na lang kayo.
Magtsinelas nalang kayo at huwag kayong magdala ng damit na pampalit ninyo.>>
Sinabi pa ni Jesus, << Kung pinapasok kayo sa isang bahay, doon nalang kayo manatili hanggang sa araw ng pag-alis ninyo sa lugar na iyon.
Kung hindi nila kayo tatanggapin at kung hindi kayo pakikinggan ng mga tao sa isang lugar, sa pag-alis ninyo ipagpag ninyo ang alikabok sa paa ninyo bilang babala na parurusahan sila ng Diyos.>>
Kaya umalis na ang labindalawang tagasunod niya na nagturo sa mga tao, <<Dapat ninyong pagsisihan at iwanan ang mga kasalanan ninyo!>>
Nagpalayas sila ng maraming masamang ispirito at pinahiran nila ng langis ang maraming maysakit upang gumaling.
Nalaman ni Haring Herodes ang tungkol kay Jesus, dahil kilala siya kahit saan. May nagsasalita, <<Siya si Juan na tagabautismo ang muling nabuhay. Kaya nakakagawa siya ng mga himala.>>
Ngunit sinasabi ng iba, <<Siya si propeta Elias.>> Meron din nagsasabi, <<Isa siya sa propeta na katulad ng propeta noong una.>>
Nang marinig ni Herodes Antipas ang sinasabi nila, sinabi niya, <<Si Juan iyan na ipinaputol ko na ang ulo ngunit muling nabuhay!>>
Ito ang nangyari kung paano ipinapatay ni Haring Herodes si Juan na Tagabautismo. Si Herodes ang napangasawa ni Herodias na asawa ni Felipe na kapatid ni Herodes, palaging sinasabi ni Juan sa kanya, <<Hindi mabuti na naging asawa mo ang asawa ng kapatid mo.>> Kaya ipinadakip ni Herodes si Juan, ipinagapos at ipinabilanggo niya.
<range>
Nagtanim ng sama ng loob si Herodias kay Juan. Kaya binalak niyang ipapatay pero hindi niya magawa,
dahil ipinagtatanggol ni Herodes si Juan at iginagalang niya dahil alam niyang matuwid si Juan at banal siya. Ganoon paman gustong gusto niyang pakinggan si Juan kahit nababagabag ang loob niya sa sinasabi ni Juan.
Ngayon, nagdiwang si Herodes upang alalahanin niya ang araw ng kapanganakan niya. Inimbita niya ang mga may katungkulan at mga pinuno ng sundalo at ang mga taong kilala doon. Iyan ang pagkakataon na hinihintay ni Herodias upang maipapatay niya si Juan.
Dumating ang anak na babae ni Herodias at sumayaw siya. Kaya tuwang tuwa si Herodes at ang mga bisita niya at sinabi ni Herodes sa dalaga, <<Hingin mo sa akin ang gusto mo dahil ibibigay ko sayo.>>
At nangako siya sa kanya na may kasamang panunumpa, << Kahit anong hingin mo sa akin, ibibigay ko sayo kahit kalahati pa ng kayamanan ko ay maibibigay ko.>>
Lumabas siya at nagtanong sa ina niya, <<Ano ang hihilingin ko?>> Kaya sinabi niya, <<Ulo ni Juan na tagabautismo.>>
Kaagad na bumalik ang dalaga kay Haring Herodes at sinabi niya, <<Gusto kong ibigay mo ngayon sa akin ang ulo ni Juan na Tagabautismo na nasa isang bandihado.>>
Sobrang nalungkot si Haring Herodes. Ngunit dahil sa pangakong narinig ng mga bisita, hindi siya maaaring umayaw sa dalaga.
Kaya kaagad niyang pinapunta sa bilangguan ang isang sundalo niya upang putulin ang ulo ni Juan. Kaya pumunta ang sundalo sa bilangguan at pinutol ang ulo ni Juan.
Inilagay niya ang ulo ni Juan sa isang bandihado at ibinigay sa dalaga. At ibinigay din ng dalaga sa kanyang ina.
Nang malaman ng tagasunod ni Juan ang nangyari sa kanya, kinuha nila ang bangkay niya at inilibing.
Ngayon, bumalik ang mga tagasunod ni Jesus na inutusan niyang mangaral at ikinuwento nila sa kanya ang lahat ng ginawa nila at ang pangangaral nila.
Dahil maraming taong labas pasok na dumarating, hindi na nila maasikasong kumain. Kaya sinabi ni Jesus sa mga tagasunod niya, <<Iwanan muna natin ang mga tao. Pumunta muna tayo sa isang lugar na ilang upang makapagpahinga.>>
Kaya sumakay sila sa bangka at pumunta sa isang lugar na ilang.
Ngunit maraming nakakita at nakaalam sa pag-alis nila. Kaya inunahan sila ng maraming tao na galing sa iba't ibang bayan na nagmadaling umalis patungo sa pupuntahan nina Jesus.
Nang bumaba si Jesus sa bangka, nakita niya ang napakamaraming tao. Naawa siya sa kanila sapagkat para silang tupa na walang nagpapastol. At tinuruan niya sila ng maraming bagay.
Nang lumubog na ang araw, lumapit kay Jesus ang mga tagasunod niya at sinabi nila, <<Nasa ilang na lugar tayo at gumagabi na.
Papuntahin muna ang mga tao sa mga malalapit na baryo upang makabili sila ng makakain nila.>>
Ngunit sumagot si Jesus sa kanila, <<Kayo ang magbibigay ng makakain nila.>> Kaya sinabi nila sa kanya, <<Gusto mo bang kami pa ang pumuntang bumili ng tinapay na ipapakain sa kanila? Ang halaga niyan, dalawang daang dinaryo?>>
Kaya nagtanong si Jesus, <<Ilan ang dinala ninyong tinapay? Tingnan ninyo.>> Nang makita nila, sinabi nila kay Jesus, <<Limang tinapay at dalawang isda.>>
Kaya sinabi ni Jesus sa mga tagasunod niya, <<Paupuin ninyo sa damo ang mga tao ng pangkat-pangkat.>>
Kaya naupo sila ng pangkat-pangkat na isang daan at limampu.
Kinuha ni Jesus ang limang tinapay at dalawang isda. Pagkatapos tumingala siya sa langit at nagpasalamat sa Diyos. Pinagpirapiraso niya ang tinapay at pinutol-putol niya ang isda at ibinigay niya sa mga tagasunod niya. Ibinigay din ng mga tagasunod niya sa mga tao.
Nakakain ang lahat at nabusog.
Nang inipon nila ang mga natirang tinapay at isda, napuno pa nila ang labindalawang basket.
Ang bilang ng mga lalaking nakakain, 5,000.
Habang pinapauwi ni Jesus ang mga tao, pinasakay niya sa bangka ang mga tagasunod niya at pinauna niyang tumawid sa Bethsaida.
Nang makaalis na ang mga tao, umakyat siyang mag-isa sa bundok upang manalangin. Ginabihan na siya doon at ang bangka ng mga tagasunod niya ay nasa gitna na ng lawa.
<range>
Nakita niya na nahihirapan ang mga tagasunod niya sa pagsasagwan, dahil salungat sila sa hangin. Nang mag-uumaga na, pumunta si Jesus sa mga tagasunod niya na naglalakad sa ibabaw ng tubig. Dadaan sana niya sila.
Ngunit ng makita ng mga tagasunod niya na may lumalakad sa ibabaw ng tubig, sumigaw sila sa sobrang takot, dahil akala nila multo. Kaya kaagad na nagsalita si Jesus sa kanila,<<Ako ito, huwag kayong matakot. Tatagan ninyo ang loob ninyo.>>
<range>
Nang pagkasakay niya sa bangka, kaagad na huminto ang hangin. Kaya sobrang namangha sila.
Dahil kahit nakita nila ang himala na ginawa niya sa tinapay at sa isda, hindi parin nila maunawaan, dahil matigas ang puso nila.
Nang makatawid na sila sa lawa, nakarating sila sa lugar ng Genesaret. Doon nila pinahinto at itinali ang bangka nila.
At nang bumaba na sila sa bangka, kaagad nakilala ng mga tao si Jesus.
Nagmadali ang mga tao na ipaalam na dumating na si Jesus sa lugar na iyon. Kaya kahit saan nila mabalitaan si Jesus, binubuhat nila ang mga may sakit na nasa higaan nila.
At kahit saan siya pumasok na baryu o bayan o bukid, dinadala nila ang bawat may sakit sa dinadaanan ni Jesus. At nagmamakaawa sila sa kanya na kahit mahipo lamang nila ang laylayan ng damit niya. At ang lahat ng nakahipo sa kanya ay gumaling.
May mga Pariseo at mga tagapagturo ng kautusan na dumating galing sa Jerusalem at lumapit kay Jesus.
Nakita nila ang ilang tagasunod ni Jesus na kumain ng hindi nag-ugas ng kamay ayon sa nakaugalian ng mga ninuno nila.
Dahil ang mga Judio at mga Pariseo, hindi sila nakakain ng hindi sila naghugas ng kamay, bilang tanda sa pagsunod nila sa nakaugalian ng mga ninuno nila.
At kung nanggaling sila sa palengke, nag-uugas muna sila ng kamay bago nila kainin ang kahit na anong nabili nila. Marami pa ang nakaugaliang katulad nito, katulad ng paghugas ng mga mangkok, pitsel at kalderong tanso.
Kaya tinanong si Jesus ng mga Pariseo at mga tagapagturo ng mga kautusan, <<Bakit hindi sumunod ang mga tagasunod mo sa nakaugalian ng mga ninuno natin? Bakit kumakain sila ng hindi pa naghugas ng kamay.>>
Kaya sumagot si Jesus sa kanila, <<Totoo ang ipinasulat ng Diyos kay Propeta Isaias tungkol sa inyo na mapagkunwari. Dahil nasa kasulatan niya, <Iginagalang ako ng mga tao ngunit sa salita lang nila, sapagkat malayo sa akin ang puso nila.
Walang kabuluhan ang pagpupuri nila sa akin, dahil ang itinuturo nila ay utos lang ng tao.>
<<Ginagawa ninyong walang kabuluhan ang kautusan ng Diyos dahil ang sinusunod ninyo ay ang nakaugalian ng mga ninuno ninyo.>>
<<Sinabi rin ni Jesus, <Napakagaling ninyong gumawa ng walang kabuluhan sa kautusan ng Diyos upang masunod lamang ninyo ang nakaugalian ng mga ninuno ninyo!>
Ipinasulat ng Diyos kay Moises, <<Igalang mo ang mga magulang mo.> at <Kung sinuman ang lumapastangan sa mga magulang niya, dapat siyang patayin!>
Ngunit kayo, bakit ipinapangaral ninyo na maaaring sabihin ng anak sa magulang niya, <Magulang ko, ang tulong na ibibigay ko sana sa inyo, ibinigay ko na Diyos.>
Sa ganoon, pinagbawalan na ninyo silang tumulong sa mga magulang nila.
Ginagawa ninyong walang kabuluhan ang kautusan ng Diyos dahil sa pagsunod ninyo sa mga nakaugalian ng mga ninuno ninyo. At marami pa ang ginagawa ninyong ganyan.>>
Muling pinalapit ni Jesus ang mga tao at sinabi niya sa kanila, <<Makinig kayong lahat sa akin at unawain ninyo ang sinasabi ko.
Hindi ang pumapasok sa bibig ng tao ang nagpaparumi sa kanya, kundi ang masamang salita na lumalabas sa bibig niya.
[Kayong mga nakikinig, pag-isipan ninyo iyan!>>]
Pagkatapos, iniwan ni Jesus ang mga tao at pumasok siya sa bahay kasama ang mga tagasunod niya. Pagpasok nila, itinanong ng mga tagasunod niya ang tungkol sa ibig sabihin ng talinghaga niya.
Sinabi ni Jesus sa kanila, <<Hindi parin ba ninyo maunawaan? Hindi ba ninyo alam na kahit anong kainin ng tao, hindi iyon ang nagpaparumi sa kanya?
Dahil kahit anong kainin niya, hindi papasok sa puso niya dahil tiyan niya ang papasukan niya at ilalabas niya ito. Sinabi ni Jesus iyan dahil ipinapaalam niya na ang lahat ng makakain ay maaari nating kainin.>>
Sinabi pa ni Jesus, <<Ang mga masamang salita na lumalabas sa bibig ng tao ang siyang nagpaparumi sa kanya sa paningin ng Diyos.
Dahil nanggagaling sa puso ng tao ang pag-iisip niya ng masama ang siyang nag-uudyok sa kanya na makipagtalik sa hindi niya asawa, magnakaw, pumatay,
mangalunya, kasakiman, at gumawa ng lahat ng kasakiman katulad ng pandaraya, kahalayan, pagkainggit, pagsasalita ng masama laban sa kapwa, pagmamataas, at walang kabuluhang pag-iisip.
Ang lahat ng kasamaang iyan, nanggaling lang sa puso ng tao na siyang nagpaparumi sa kanya.>>
Umalis doon si Jesus at pumunta siya sa lugar na malapit sa bayan ng Tiro. Tumuloy siya sa isang bahay doon. Ayaw ni Jesus na malaman siya ng mga tao na nandoon siya, pero nalaman parin nila.
May isang babae doon na may anak na sinapian ng masamang espirito. Ang babaeng ito ay Griego at lumaki siya sa Sirofenecia. Nang malaman niya ang pagdating ni Jesus, kaagad siyang pumunta kay Jesus at lumuhod siyang nagmakaawa sa harapan niya upang palayasin ang masamang ispirito na sumapi sa anak niya.
<range>
Ngunit sinabi sa kanya ni Jesus ang isang kasabihan, <<Dapat munang busugin ang mga bata. Hindi mabuti na kunin ang pagkain ng mga bata at ibigay sa mga aso.>>
Sumagot ang babae, <<Totoo Panginoon, kahit ang mga aso na nasa ilalim ng mesa ay kumakain ng tira na naihuhulog ng bata.>>
Sinabi ni Jesus sa kanya, <<Dahil sa sinabi mo, maaari kanang umuwi. Iniwan na nang masamang ispirito ang anak mo.>>
Umuwi ang babae at nadatnan niya ang anak niyang babae sa higaan niya na iniwan na ng masamang ispirito.
Nang umalis si Jesus galing sa lugar ng Tiro, dumaan siya sa Sidon at nilibot niya ang mga lugar na sakop ng Decapolis, pagkatapos tumuloy siya tabi ng lawa ng Galilea.
Dinala ng mga tao sa kanya ang lalaking hindi makarinig at hindi gaanong makapagsalita. Hinihiling nila kay Jesus na ipatong niya sa lalake ang kamay niya upang gumaling.
Inilayo muna ni Jesus ang lalaki sa marami bago niya ipinasok ang mga daliri niya sa mga tenga ng lalaking hindi makarinig. Pagkatapos niyon, dumura siya at hinawakan niya ang dila ng lalaking iyon.
Tumingala si Jesus at huminga siya ng malalim. Sinabi niya sa lalaki, <<Effata,>> ang ibig sabihin, <<Mabuksan!>>
Pagkatapos niyon, nakarinig ang lalaki at nakapagsalita na siya ng mabuti.
Ibinilin ni Jesus sa mga tao na huwag ipaalam ang nangyari. Ngunit kahit pinagbilinan niya sila, lalo nilang ibinalita iyan.
Sa sobrang mangha nila, nasabi nila, <<Aba ang galing niya! Mabuti ang ginawa niya. Nakakarinig na ang hindi makarinig at nakakapagsalita na ang pipi.>>
Lumipas ang ilang araw, muling nagtipon ang maraming tao sa kinaroroonan ni Jesus. Dahil wala na silang makain, tinawag ni Jesus ang tagasunod niya at sinabi niya,
<<Naaawa ako sa mga taong ito, dahil tatlong araw ko na silang kasama at wala na silang makain.
Kung pauuwiin ko silang gutom, baka himatayin sila sa daan, dahil ang iba ay galing pa sa malayo.>>
Kaya sumagot ang mga tasunod niya, <<Saan tayo kukuha ng pagkain dito sa ilang upang ipakain sa kanila?>>
Kaya tinanong niya sila <<Ilan ang tinapay ninyo diyan?>> Sumagot sila, <<Pito.>>
Pinaupo ni Jesus ang mga tao. Kinuha niya ang pitong tinapay at ipinagpasalamat niya. Pagkatapos, pinagpirapiraso niya ang tinapay at ibinigay sa mga tagasunod niya upang ibigay sa mga tao.
Meron ding ilang maliliit na isda. Ipinagpasalamat din ni Jesus ito at ipinag-utos niya sa mga tagsunod niya na ibigay sa mga tao.
Nakakain ang lahat at nabusog. Nang maipon nila ang mga tirang kanin, nakapuno sila ng pitong basket.
Ang bilang ng mga taong kumain 4,000. Pagkatapos niyon, pinauwi ni Jesus ang mga tao.
Pagkatapos, sumakay siya sa bangka kasama ang mga tagasunod niya at pumunta sila sa lugar ng Dalmanuta.
Pagdating nila doon, lumapit ang mga Pariseo at nakipagtalo sila kay Jesus. Gusto nila siyang subukin. Kaya hiniling nila sa kanya na magpakita siya ng palatandaan na isinugo siya ng Diyos.
Napabuntong hininga si Jesus at sinabi niya sa kanila, <<Bakit humihingi ng tanda ang mga tao ngayon? Sinasabi ko sa inyo na walang anumang ipapakita sa inyo na tanda.>>
Pagkatapos, iniwan niya sila at sumakay siya sa bangka kasama ang mga tagasunod niya upang pumunta sa kabilang lawa.
Nakalimutan ng mga tagasunod ni Jesus na magdala ng tinapay, pero may isang tinapay sa bangka.
Sinabi ni Jesus sa kanila, <<Mag-ingat kayo sa libadura ng mga Pariseo at ni Haring Herodes.>>
Nag-usap-usap ang mga tagasunod ni Jesus, <<Sinabi niya iyon dahil wala tayong dalang tinapay.>>
Pero alam ni Jesus ang sinasabi nila. Kaya tinanong niya sila, <<Bakit pinag-uusapan ninyo na wala kayong dalang tinapay? Hindi pa ba kayo makaunawa? Bakit matigas parin ang mga puso ninyo?
Meron kayong mata, bakit hindi kayo makakita? May tenga rin kayo, bakit hindi kayo makarinig, hindi na ba ninyo naaalala
na noong hinatihati ko ang limang pirasong tinapay upang ipakain sa 5,000? Ilang basket ang napuno ninyo sa tirang tinapay?>> Sumagot sila, <<Labing dalawa.>>
Nang hinatihati ko ang tinapay upang ipakain sa 4,000 tao, ilang basket ang napuno ninyo sa tira?>> Sumagot sila, <<Pito!>>
Kaya sinabi ni Jesus sa kanila, <<Hindi pa ba ninyo nauunawaan?>>
Pagdating nila sa Bethsaida, may isang lalakeng bulag na dinala nila kay Jesus. Nagmakaawa sila kay Jesus na hipuin niya siya upang makakita siya.
Kaya inakay ni Jesus ang bulag palabas sa sila sa Bethsaida. Pagdating nila doon sa labas dinuraan niya ang mata ng bulag at hinipo niya ang kamay niya sa bulag at tinanong niya siya, <<Nakakakita ka na ba?>>
Tumingin ang lalake at sinabi niya, <<Nakakakita ako ng tao, pero parang punongkahoy na lumalakad.>>
Kaya muli hinipo ni Jesus ang kamay niya sa mata ng bulag. Pagkatapos non, muling tumingin ang lalake. Nang tumingin nga siya, maliwanag na niyang nakikita ang lahat.
Bago siya pinauwi ni Jesus, binilinan niya siya, <<Huwag ka nang bumalik sa Bethsaida.>>
Pagkatapos, pinuntahan ni Jesus at ang mga tagasunod niya ang mga lugar na sakop ng Cesarea Filipos. Habang naglalakad sila, tinanong ni Jesus ang mga tagasunod niya, <<Ano ang sinasabi ng mga tao tungkol sa akin?>>
Sumagot sila, <<Meron nagsasabing ikaw si Juan na Tagabautismo. Meron din naman nagsasabing ikaw si Propeta Elias. Ang iba naman nagsasabing isa ka sa mga propeta.>>
Tinanong sila ni Jesus, <<Ngunit para sa inyo, sino ako?>> Sumagot si Pedro, <<Ikaw ang Cristo.>>
Binilinan sila ni Jesus, <<Huwag ninyong sabihin kahit kaninuman ang tungkol sa akin.>>
Mula noon, ipinangaral na ni Jesus sa mga tagasunod niya, <<Ako na galing sa langit na ipinanganak ng Tao, kailangan kong maranasan ang maraming kahirapan. Itatakwil ako ng mga matatandang nanunungkulang at mga namumunong pari at mga tagapagturo ng kautusan. Ipapapatay nila ako ngunit sa ikatlong araw, muli akong mabubuhay.>>
Hayagan niyang sinabi sa mga tagasunod niya iyan. Nang marinig ni Pedro, isinama niya si Jesus sa isang tabi at kinausap niya.
Ngunit humarap si Jesus sa mga tagasunod niya at pinagsabihan niya si Pedro, <<Lumayo ka sa akin Satanas! Dahil hindi ang kalooban ng Diyos ang iniisip mo kundi ang kalooban ng tao.>>
Kaya pinalapit ni Jesus sa kanya ang mga tao at ang mga tagasunod niya. Sinabi niya sa kanila, <<Ang sinumang gustong sumunod sa akin, dapat niyang kalimutan ang sarili niyang kagustuhan at nakahanda siyang mamatay para sa akin katulad ng pagpasan ng krus at sumunod sa akin.
Sapagkat sinuman ang nagnanais na maligtas ang kanyang buhay, siya ang mawawalan ng kanyang buhay. Ngunit ang gustong magbigay ng kanyang buhay para sa akin at sa Magandang Balita, siya ang mabubuhay ng walang hanggan.
Kahit makuha ng isang tao ang lahat ng kayamanan dito sa mundo, pero mapapahamak naman siya sa walang hanggan kaparusahan, hindi na niya mapakikinabangan ito.
Meron ba siyang pangtubos upang upang maibalik ang kanyang buhay?
Kung ikakahiya ninyo ako at ang ipinapangaral ko sa harapan ng mga hindi tapat sa Diyos at sa mga makasalanan sa panahong ito, ikakakihiya ko rin kayo sa pagdating ko na Anak ng Tao na galing sa langit. Sa pagdating ko dito, nasa akin na ang kapangyarihan ng Diyos at kasama ko ang mga banal na anghel.>>
Sinabi pa ni Jesus sa kanila ang ganito, <<Sinasabi ko sa inyo na may ilan sa inyo na hindi mamamatay hangga't hindi nila makikitang maghahari ang Diyos na may kapangyarihan.>>
Pagkatapos ng anim na araw, isinama ni Jesus sina Pedro, Santiago at si Juan sa isang mataas na bundok. Sila nalang ang nandoon, nakita nila na nagbago ang anyo ni Jesus.
Ang damit niya, puting-puti at nakakasilaw tignan. Walang maaaring makakapagpaputi ng damit niya dito sa mundo.
Nagpakita doon si Elias na kasama ni Moises na nakikiusap kay Jesus.
Sinabi ni Pedro kay Jesus, <<Guro, mabuti na nandito tayo. Gagawa kami ng tatlong kubo. Isa sa iyo, isa kay Moises at isa kay Elias.>>
Hindi alam ni Pedro kung ano ang dapat niyang sabihin sapagkat sobrang takot nila.
Pagkatapos, natabunan sila ng ulap at may narinig silang isang tinig galing sa ulap na nagsasabi, <<Ito ang minamahal kong Anak. Makinig kayo sa kanya!>>
Nang tumingin sila sa paligid nila, wala silang ibang nakita kundi si Jesus.
<<Habang bumababa sila sa bundok, ibinilin ni Jesus sa kanila, <<Huwag ninyong sasabihin kahit kanino ang nakita ninyo hangga't hindi ako muling mabubuhay na Anak ng Tao na galing sa langit.>>
Kaya nasa kalooban nalang nila ang sinabi ni Jesus at ng sila-sila nalang, nagtanungan sila kung ano ang ibig sabihin ng muling pagkabuhay.
Kaya tinanong nila si Jesus, <<Bakit sinasabi ng mga tagapagturo ng kautusan na kailangan maunang dumating si Elias bago si Cristo?>>
Sumagot si Jesus sa kanila,<<Totoong may muunang darating katulad ni Elias upang ihanda niya ang lahat ng bagay sa pagdating ko. Ngunit sinasabi ko sa inyo na dumating na ang katulad ni Elias. Ginawa nila ang gusto nilang gawin sa kanya katulad ng nakasulat sa kasulatan tungkol sa kanya. Ngunit nasa kasulatan din na ako na galing sa langit na ipinanganak ng Tao, makakaranas ako ng kahirapan at lalaitin ako ng mga tao.>>
<range>
Nang bumalik sina Jesus sa kinaroroonan ng iba pang mga tagasunod niya, nakita nilang maraming taong nakapalibot sa kanila at may mga tagapagturo rin ng kautusan ang nakikipagtalo sa kanila.
Nang makita nila si Jesus, namangha ang mga tao. Kaya tumakbo silang sumalubong sa kanya at sinabi nila, <<Kumusta kana?>>
Tinanong ni Jesus ang mga tagasunod niya, <<Ano ang pinagtatalunan ninyo?>>
Sumagot ang isang lalaki doon sa marami, <<Guro dinala ko dito ang anak kong lalaki na hindi makapagsalita sapagkat sinapian siya ng masamang ispirito.
Kung sinasapian siya ng masamang espirito, napapahiga siya at bumubula ang bibig niya at nagngangalit bago siya naninigas. Hiniling ko sa mga tagasunod mo na palayasin nila ang masamang espirito ngunit hindi nila napalayas.
Sinabi ni Jesus sa kanila, <<Kayong lahi ng walang pananampalataya! Hanggang kailan ko kayo pagtitiisan? Dalhin ninyo dito ang bata.>>
Kaya dinala nila ang bata kay Jesus. Ngunit pagkakita ng masamang ispirito kay Jesus, kaagad na nanigas ang bata at napahiga siyang pagulonggulong at bumubula ang bibig.
Tinanong ni Jesus ang ama ng bata. <<Kailan pa siya inalihan ng masamang espirito?>> Sumagot ang ama niya, <<Mula pa noong maliit siya.
Palagi niya siyang tinutumba sa apoy at sa tubig upang patayin. Kaya kung may magagawa ka, maawa ka sa amin at tulungan mo kami.>>
Sumagot si Jesus, <<Bakit mo sinabi na kung meron akong magagawa? Ang lahat ng bagay, magagawa sa taong may pananampalataya.>>
Kaagad na malakas na sinabi ng ama nong bata, <<Sumasampalataya ako, pero kulang pa! Dagdagan mo pa ang pananampalataya ko!>>
Nang makita ni Jesus na dumami ang mga tao, pinagsabihan niya ang masamang espirito, <<Ikaw na masamang espirito na nakakapipi at nakakabingi. Itinataboy kita na lumabas ka sa bata! At huwag ka ng bumalik sa kanya!>>
Kaya sumigaw ang masamang espirito at pinangisay ang bata at lumayas ang masamang ispirito. Parang patay na ang bata. Kaya sinabi ng mga tao, <<Patay na siya!>>
Ngunit hinawakan ni Jesus ang kamay ng bata at pinatayo niya siya.
Nang pumasok na si Jesus sa bahay, lihim siyang tinanong ng mga tagasunod niya, <<Bakit hindi namin napalayas ang masamang espirito?>>
Kaya sumagot si Jesus, <<Ang ganitong masamang espirito, mapapalayas lang siya sa pamamagitan ng pananalangin.>>
Ngayon, umalis sila doon at dumaan sa prubinsya ng Galilea. Ayaw ni Jesus na malaman siya ng mga tao na nandoon siya
sapagkat tinuturuan niya ang mga tagasunod niya. Sinabi niya, << Ako na galing sa langit na ipinanganak ng Tao, ibibigay ako sa mga nanunungkulan at papatayin nila ako, pero sa ikatlong araw, muli akong mabubuhay.>>
Pero hindi nila maunawaan ang sinabi niya at natatakot din silang magtanong sa kanya.
Dumating sila sa Capernaum. Nang nasa isang bahay na sila, tinanong ni Jesus ang mga tagasunod niya, <<Ano ang pinagtatalunan ninyo sa daan?>>
Hindi sila nakasagot dahil pinagtatalunan nila kung sino sa kanila ang pinakadakila.
Kaya umupo si Jesus at tinawag niya ang labing dalawang tagasunod niya at sinabi niya sa kanila, <<Kung sino sa inyo ang gustong maging tagapanguna, dapat siyang magpahuli at maging alipin ng lahat.>>
Pinalapit niya ang isang batang maliit at ipinatayo sa harapan nila. Pagkatapos, kinalong niya ito at sinabi niya sa kanila,
<<Kung sinuman ang tatanggap sa ganitong maliit na bata sa pangalan ko, ako na ang tinanggap niya. At kung sino ang tumanggap sa akin, hindi lang ako ang tinanggap niya, kundi ang nagsugo din sa akin.>>
Sinabi ni Juan kay Jesus, <<Guro, may nakita kaming nagpapalayas ng masamang espirito sa pangalan mo. Kaya pinagbawalan namin siya dahil hindi natin siya kasama.>>
Ngunit sinabi ni Jesus, <<Huwag ninyo siyang pagbawalan, dahil ang taong gumagawa ng kamanghamangha sa pamamagitan ng Pangalan ko, hindi siya nagsasalita ng masama laban sa akin.
Dahil ang hindi lumalaban sa atin, kakampi natin siya.
Sinasabi ko sa inyo na kung sinuman ang makapagbibigay sa inyo ng isang basong tubig sapagkat tagasunod ko kayo, makakatanggap siya ng gantimpala galing sa Diyos.>>
Kung sinuman ang dahilan ng pagkakasala ng maliliit na bata na sumasampalataya sa akin, mabuti pang ibitin sa leeg niya ang malaking gilingan ng bato at itapon sa dagat.
Kung ang kamay mo ang siyang dahilan ng pagkakasala mo, putulin mo! Mabuti pang iisa ang kamay mo pero meron kang buhay na walang hanggan kaysa dalawa nga ang kamay mo, pero mapupunta ka naman sa impiernu, kung saan hindi namamatay ang apoy.
[Doon sa impiyerno, hindi namamatay ang mga uod at hindi rin namamatay ang apoy.]
At kung ang paa mo ang dahilan ng pagkakasala mo, putulin mo! Mabuti pang iisa ang paa mo, pero meron kang buhay na walang hanggan kaysa dalawa nga ang paa mo, pero mapupunta ka naman sa impierno.
[Doon sa impiyerno, hindi namamatay ang mga uod at hindi namamatay ang apoy.]
Kung ang mata mo ang dahila ng pagkakasala mo, dukutin mo! Mabuti pang makasama ka sa pinaghaharian ng Diyos na iisa ang mata mo kaysa dalawa nga ang mata mo, ngunit itatapon ka naman sa impiyerno.
Doon sa impiyerno hindi namamatay ang mga uod at hindi namamatay ang apoy.
Sapagkat makakadanas ng pagsubok ang bawat isa katulad ng inihahandog sa Diyos na nilalagyan ng asin bago, dinadalisay sa apoy.
Maging pakinabang kayo sa lahat ng tao katulad ng asin na may pakinabang sa lahat. Sa ganoon, mamuhay kayo ng may kapayapaan sa bawat isa.>>
Ngayon, umalis si Jesus doon papunta sa prubinsya ng Judea at tumawid siya sa ilog ng Jordan. Muling nagtipon sa kanya ang maraming tao at tinuruan niya sila katulad ng dati niyang ginagawa.
May ilang mga Pariseo na lumapit kay Jesus upang subukin siya. Kaya nagtanong sila, <<Pinahihintulutan ba ng Kautusan na hiwalayan ng lalake ang asawa niya?>>
Kaya sumagot si Jesus, <<Ano ang utos ni Moises sa inyo tungkol sa paghihiwalay ng mag-asawa?>>
Sumagot ang mga Pariseo, <<Pinahintulutan ni Moises na hiwalayan ng lalake ang asawa niya kung may ginawa siyang kasulatan.>>
Ngunit sinabi ni Jesus, <<Dahil sa katigasan ng ulo ninyo, isinulat ni Moises ang kautusang iyan.
Ngunit mula noong ginawa ng Diyos ang mundo, ginawa niya ang lalake at babae.
<Kaya iiwan ng lalaki ang ama at ina niya upang magsama silang mag-asawa,
at ang dalawa, magiging isa ang katawan.> Sa ganoon hindi na sila dalawa, kundi iisa na sila.
Kaya ang pinagsama ng Diyos, hindi dapat paghiwalayan ng kahit sinuman.>>
Pagdating nila sa bahay, nagtanong muli ang mga tagasunod ni Jesus sa kanya tungkol sa paghihiwalay ng mag-asawa.
Sinabi niya sa kanila, <<Kung iniwalayan ng lalake ang asawa niya at nag-asawa siya ng iba, nagkakasala siya ng pakikiapid sa una niyang asawa.
Ganoon din ang babae. Kung iniwalayan niya ang asawa niya dahil nag-asawa siya ng iba, nagkakasala rin siya ng pakikiapid.>>
May mga taong nagdala ng mga maliliit na bata kay Jesus upang hilingin nila na ipatong ang kamay niya sa kanila at pagpalain niya sila. Pero binawalan sila ng mga tagasunod niya.
Nang makita ni Jesus iyan, nagalit siya at sinabi niya sa kanila, <<Pabayaan ninyong lumapit sa akin ang mga bata. Huwag ninyo silang pigilan, sapagkat ang mga katulad nila ang siyang mga taong makakasama sa pinaghaharian ng Diyos.
Sinasabi ko sa inyo na sinuman ang hindi magpasakop sa paghahari ng Diyos katulad ng pagpapasakop ng maliliit na bata, hindi siya mapapabilang sa mga taong pinaghaharian niya.>>
Pagkatapos, kinalong niya ang mga bata at ipinatong niya ang kanyang kamay sa kanila at pinagpala niya sila.
Nang paalis na si Jesus, may isang lalake na tumakbong lumapit sa kanya. Lumuhod siya sa harapan niya at nagtanong, <<Mabuting Guro, ano ang dapat kong gawin upang magkaroon ako ng buhay na walang hanggan?>>
Sinabi ni Jesus sa kanya, <<Bakit tinawag mo akong mabuti? Walang ibang mabuti kundi ang Diyos.
Tungkol sa itinanong mo, alam mo ang kautusan ng Diyos, <Huwag kang papatay ng tao. Huwag kang makikiapid. Huwag kang magnakaw. Huwag kang magpatotoo sa hindi katotohanan. Huwag kang mandaya. Igalang mo ang mga magulang mo>.>>
Sumagot ang lalaki, <<Guro, mula pa ng bata ako, sinusunod ko na ang lahat ng iyan hanggang ngayon.>>
Tinignan siya ni Jesus ng may pagmamahal at sinabi sa kanya, <<May isa kapang dapat gawin. Umuwi kana at ibenta mo ang mga ari-arian mo at ang mga kinita mo, ibigay mo sa mga mahihirap. Sa ganoon, magkakaroon ka ng ari-arian sa langit. Pagkatapos bumalik ka at sumunod sa akin.>>
Nang marinig ng lalake iyan, nalungkot siya at umalis siyang nagdaramdam, dahil marami ang ari-arian niya.
<<Pinagmasdan ni Jesus ang mga nakapalibot sa kanya at sinabi niya sa mga tagasunod niya, <<Totoo ngang mahirap makapasakop ang mga taong marami ang ari-arian sa kaharian ng Diyos.> >>
Namangha ang mga tagasunod niya sa sinabi niya. Pero muling sinabi ni Jesus, <<Mga anak, totoo ngang mahirap makapasok ang mga taong marami ang ari-arian sa kaharian ng Diyos!
Kung mahirap makapasok ang kamelyo sa butas ng karayom, lalo na ang taong maraming ari-arian na mahirap makapasok sa kaharian ng Diyos.>>
Lalo pang nagtaka ang mga tagasunod niya. Kaya nagtanong sila, <<Kung ganoon, sino ang maliligtas?>>
Tinitigan sila ni Jesus at sinabi niya, << Ang hindi magagawa ng tao, magagawa ng Diyos, dahil maaari niyang gawin ang lahat.>>
<<Kaya sinabi ni Pedro, <Paano naman kami? Iniwan namin ang lahat upang sumunod sa iyo!>>
Ngunit sumagot si Jesus, <<Sinasabi ko sa inyo na kung sinuman ang nag-iwan ng bahay niya, nag-iwan ng mga kapatid niya, nag-iwan ng mga magulang niya, nag-iwan ng mga anak niya o nag-iwan ng mga lupa niya dahil sa pagsunod sa akin at sa pangangaral niya ng Mabuting Balita,
sa panahong ito, tatanggap siya ng isang daan pa sa iniwan niya. Tatanggap siya ng mga bahay, mga kapatid, mga magulang, mga anak at mga lupa niya, kahit may kasamang pangungusig. Ngunit sa darating na panahon, tatanggap siya ng buhay na walang hanggan.
Maraming mapagmataas ngayon na ibaba sa darating na panahon. At maraming mapagpakumbaba ngayon na itataas sa darating na panahon.>>
Nang nasa daan na sila paakyat sa bayan ng Jerusalem, nauna si Jesus sa kanila. Namangha ang mga tagasunod niya at natakot naman ang mga taong sumusunod sa kanya. Muling hiniwalay ni Jesus ang labing dalawang tagasunod niya at sinabi niya sa kanila kung ano ang mangyayari sa kanya,
<<Tignan ninyo! Aakyat na tayo sa Jerusalem. At ako na galing sa langit na ipinanganak ng Tao, ibibigay ako sa mga namumunong pari at sa mga tagapagturo ng kautusan. Hahatulan nila ako ng kamatayan at ibibigay ako sa mga hindi Judio.
Laitlaitin nila ako, pinagduduraan nila ako, hahagupitin at papatayin. Ngunit sa ikatlong araw, muli akong mabubuhay.>>
Lumapit kay Jesus ang dalawang anak ni Zebedeo na sina Santiago at Juan. Sinabi nila, <<Guro, meron sana kaming hihilingin sa iyo.>>
Nagtanong si Jesus, <<Ano ang hihilingin ninyo?>>
Sumagot sila, <<Kung maghahari ka na, gusto sana naming maupong magkabila sa tabi mo. Ang isa, sa kanan mo at ang isa, sa kaliwa mo.>>
Ngunit sinabi ni Jesus sa kanila, <<Hindi ninyo alam kung ano ang hinihiling ninyo. Mapagtitiisan ba ninyo ang kahirapan na daranasin ko? at nakahanda ba kayong mamatay katulad ko?>>
Sumagot sila, <<Oo, mapagtitiisan namin.>> Sinabi ni Jesus. <<Ang pagpapahirap na daranasin ko, mararanasan din ninyo at mamamatay din kayo katulad ko.
Ngunit hindi ako ang pipili kung sino ang mauupo sa kanan ko o sa kaliwa ko, dahil ang upuang iyon, para lang sa mga pinaglaanan ng Ama ko.>>
Nang malaman ng sampong tagasunod niya ang hiniling nina Santiago at Juan, nagalit sila.
Kaya pinalapit sila ni Jesus at sinabi niya sa kanila, <<Alam ninyo na ang mga nanunungkulan na hindi Judio, may kapangyarihan sila sa mga sinasakupan nila. At kahit anong gusto nila, sinusunod ng mga sinasakupan nila.
Ngunit hindi ganyan ang gusto kong gawin ninyo, kundi kung sinuman sa inyo ang gustong maging dakila, dapat siyang maging lingkod ninyo.
At sinuman sa inyo ang gustong maging mamuno, dapat siyang maging alipin ng lahat.
Sapagkat kahit ako man na galing sa langit na ipinanganak ng Tao, pumunta ako dito upang sumuyo at ibibigay ko ang buhay ko upang tubusin ang kasalanan ng maraming tao. Hindi ako pumunta dito upang suyuin ng mga tao.>>
Dumating sina Jesus sa bayan ng Jerico. Nang paalis na sila doon sa bayan ng Jerico, kasama niya ang mga tagasunod niya at iba pa. May isang bulag na naglilimos na nakaupo sa tabi ng daan. Ang pangalan niya ay Bartimeo na anak ni Timeo.
Nang marinig niya na dumadaan si Jesus na taga Nazaret, malakas niyang sinabi, <<Jesus na lahi ni Haring David, kaawaan mo ako!>>
Sinabihan siya ng mga tao, <<Huwag kang maingay!>> Ngunit lalo pa niyang sinabing malakas, <<Lahi ni Haring David, kaawaan mo ako!>>
Nang marinig siya ni Jesus, tumigil siya at sinabi niya, <<Tawagin ninyo siya.>> Kaya tinawag nila ang bulag, <<Tatagan mo ang iyong loob. Tumayo ka dahil pinapatawag ka niya.>>
Itinapon niya ang kanyang balabal. Kaagad siyang tumayo at lumapit kay Jesus.
Nagtanong si Jesus sa kanya, <<Ano ang gusto mong gawin ko sa iyo?>> Sumagot ang bulag, <<Guro,gusto kong makakita.>>
Kaya sinabi ni Jesus sa kanya, <<Maaari kanang umuwi. Gumaling ka na dahil sa pananampalataya mo sa akin.>> Kaagad siyang nakakita at sumunod siya kay Jesus.
Nang malapit na sina Jesus sa Jerusalem, huminto sila sa Bundok ng mga Olibo na malapit sa bayan ng Bethfage at sa bayan ng Bethania. Pinauna ni Jesus ang dalawang tagasunod niya.
Sinabi niya sa kanila, <<Pumunta kayo sa kasunod na baryo. Pagpasok ninyo doon, makikita ninyo ang isang biserong asno na nakatali na hindi pa nasakyan ng kahit sino. Kalagan ninyo siya at hakayin ninyo siya dito.>
Kung may magtatanong sa inyo ng ganito, <Bakit ninyo kinakalag ang asno?>, ang sasabihin ninyo sa kanya <Kailangan ng Panginoon at kaagad niyang ibabalik dito.> >>
Kaya umalis na sila at nakita nga nila ang biserong asno sa tabi ng daan na nakatali sa labas ng isang bahay. Nang kinakalag na nila,
may isa sa ilang mga tao doon ang nagtanong sa kanila, <<Bakit ninyo kinakalagan ang biserong asno?>>
Kaya sinabi nila ang ipinapasabi ni Jesus sa kanila at pinahintulutan niya sila.
Pagkatapos, hinakay na nila kay Jesus ang biserong asno. Isinapin nila ang balabal nila sa likod ng biserong asno at sumakay na siya.
Marami ang taong naglalatag ng balabal nila sa daan. Ang iba rin ay naglalatag ng sanga na pinutol nila sa bukid.
Ang lahat ng tao na nasa unahan at nasa likuran, malakas nilang sinasabi, <<Purihin ang Diyos! Pagpalain ang dumarating sa pangalan niya!
Pagpalain ng Diyos ang dumarating sa kaharian ng ninuno nating si Haring David. Purihin ang Diyos na nasa langit.>>
Pagdating ni Jesus sa Jerusalem, pumunta siya sa templo. Pinagmasdan niya ng mabuti ang lahat ng nandoon. Nang gumagabi na, pumunta siya sa Bethania kasama niya ang labingdalawang tagasunod niya.
Kinabukasan, ng paalis na sila galing sa bayan ng Bethania pabalik sa Jerusalem, nagutom si Jesus.
Natanaw niya ang isang punong kahoy ng igos na madahon. Pinuntahan niyang tinignan ito kung may bunga. Ngunit wala siyang nakita kundi puro dahon, dahil hindi pa panahon ng pamumunga ng igos.
Kaya sinabi niya sa puno, <<Kahit kailan, wala ng ibang makakakain ng bunga mo.>> Narinig ng mga tagasunod niya ang sinabi niya.
Pagdating nila sa Jerusalem, pumunta si Jesus sa labas ng templo ng Diyos at pinalayas niya ang mga nagtitinda at mga bumibilli doon. Itinaob niya ang mesa ng nagpapalit ng pera ng dayuhan sa pera ng mga Judio at ang upuan ng mga nagtitinda ng kalapati na inihahandog sa Diyos.
Binawalan niya ang mga taong nagdadala ng paninda sa templo.
Pagkatapos, tinuruan niya ang mga tao doon. Sinabi niya sa kanila, <<Nakasulat sa salita ng Diyos, <Ang bahay ko, bahay panalanginan ng mga tao sa lahat ng bansa.> Ngunit bakit ginawa ninyong taguan ng mga magnanakaw.>>
Nang mabalitaan ng mga namumunong pari at mga tagapagturo ng kautusan ang tungkol sa ginawa ni Jesus, pinag-usapan nila kung ano ang gagawin nila upang maipapatay nila siya. Ngunit natakot sila sa kanya dahil maraming taong namangha sa pagtuturo niya.
Nang madilim na, lumabas sina Jesus sa bayan ng Jerusalem.
Kinaumagahan, ng bumalik na sila sa Jerusalem, nadaanan na naman nila ang punongkahoy ng igos at nakita nilang natuyo na.
Naalala ni Pedro ang sinabi ni Jesus sa punongkahoy. Kaya sinabi niya, <<Guro, tingnan mo ang punong igos na isinumpa mo. Natuyo na!
Sinabi ni Jesus sa kanila, <<Manampalataya kayo sa Diyos!
Sinasabi ko sa inyo na kung meron kayong pananampalataya at kung hindi kayo nag-aalinlangan, maaari ninyong sabihin sa bundok na ito, <<Maalis ka at mapunta ka sa dagat!>> at talagang magagawa ang sinasabi ninyo.
Kaya sinasabi ko sa inyo na anuman ang hingin ninyo sa Diyos sa panalangin, maniwala kayong natanggap na ninyo ang hinihiling ninyo at matatanggap ninyo.
Kung mananalangin kayo, patawarin muna ninyo ang nagkasala sa inyo upang patawarin din kayo ng Ama ninyong nasa langit.
[Dahil kung hindi kayo magpapatawad, hindi rin kayo patatawarin ng Ama ninyong nasa langit.>>]
Pumunta na naman sila sa Jerusalem. Habang naglalakad si Jesus sa labas ng templo, lumapit sa kanya ang mga namumunong pari at mga tagapagturo ng kautusan at mga matatandang nanunungkulan.
Nagtanong sila sa kanya, <<Ano ang karapatan mong gumawa ng ganyan? Sino ang nagbigay saiyo ng ganyang karapatan?>>
Kaya sinagot sila ni Jesus, <<Tatanungin ko rin kayo. Kung masasagot ninyo ako, sasabihin ko rin sa inyo kung sino ang nagbigay sa akin ng karapatang gumawa ng mga bagay na ganito.
Sabihin ninyo sa akin kung kanino galing ang karapatan ni Juan na Tagabawtismo. Galing ba sa Diyos o galing sa tao? Ano ang sagot ninyo?>>
Kaya nag-usap-usap sila, <<Kung sasabihin nating galing sa Diyos, sasabihin niya sa atin, <Bakit hindi kayo naniniwala kay Juan?>
Ngunit kung sasabihin nating galing sa tao, magagalit ang mga tao sa atin.>> (Natatakot sila sa mga tao dahil naniniwala ang mga tao na propeta ng Diyos si Juan.>>
Kaya sumagot sila kay Jesus, <<Hindi namin alam!>> <<Kung ganoon, hindi ko rin sasabihin sa inyo kung sino ang nagbigay sa akin ng karapatan gumagawa ng mga bagay na ito.>>
<<Kaya nagbigay pa ng talinghaga si Jesus sa kanila. Sinabi niya, <May isang taong nagtanim ng ubas sa bukid niya.> Pagkatapos niyang magtanim, ipinabakod niya iyon at nagpagawa siya ng pigaan ng ubas. Nagpatayo din siya ng isang mataas na bahay na titirhan ng nagbabantay. Pagkatapos niyon, ipinasamak niya ang ubasan niya sa mga magsasaka at pumunta siya sa malayong lugar.
Nang panahon ng anihan ng ubas, inutusan niya ang isang alipin niya sa mga umupa para kunin ang parte niya.
Pero sinunggaban ng mga umupa ang alipin at binugbog at pinalayas nila siya na walang dala.
Muli na namang nag-utos ang may-ari ng ubasan ng isa pang alipin, pero pinahiya nila siya at pinalo sa ulo.
Muli na naman siyang nag-utos ng isa pang alipin, ngunit pinatay nila iyon. Marami pa ang iniutos ng may-ari, pero ang iba, binugbog nila at ang iba namay, pinatay nila.>>
Pagkatapos niyon, wala na siyang aliping mautusan. Kaya inutusan na niya ang minamahal niyang anak dahil ang akala niya igagalang nila ang anak niya.
<<Ngunit sinabi ng mga nakisamak sa kanya, <Ito na ang tagapagmana! Halikayo, patayin natin siya upang mapasaatin ang mamanahin niya.>
Kaya sinunggaban nila ang bata, pinatay at hinila ang bangkay niya sa labas ng bukid.>>
<<Pagkatapos, nagtanong si Jesus, <Ano ngayon ang gagawin ng may-ari ng ubasan?> Siguradong pupuntahan niya ang mga nakisamak sa kanya at papatayin. Pagkatapos, ipapasamak niya sa iba ang ubasan niya.
Hindi ba ninyo nabasa sa Kasulatan ang ipinasulat ng Diyos? <Ang batong itinakwil ng mga nagtatayo ng bahay, ang siyang batong naging pundasyon.
Iyan ang ginawa ng Diyos at kamanghamangha sa atin iyan.
Naunawaan ng mga punong Judio na sila ang pinariringgan ni Jesus sa talinghaga niya. Kaya huhuliin na sana nila si Jesus, pero natakot sila sa mga tao. Kaya hinayaan nila si Jesus at umalis nalang sila.
Pinapunta ng lahat ng mga pinuno ng Judio kay Jesus ang ilang Pariseo at ilang tao ni Haring Herodes upang pakinggan nila siya dahil gusto nila siyang hulihin sa pagsasalita niya.
Nang dumating sila kay Jesus, sinabi nila, <<Guro, alam namin na totoo ang sinasabi mo at wala kang pinipili dahil hindi ka tumitingin sa kalagayan ng isang tao, kundi katotohanan lang tungkol sa kalooban ng Diyos ang itinuturo mo. Ngayon, may itatanong kami sa iyo, dapat ba tayong magbayad ng buwis sa Emperador ng Roma o hindi?>>
Pero alam ni Jesus na nagkukunwari lang sila. Kaya sinabi niya, <<Bakit ninyo ako sinusubukan? Magdala kayo dito ng pera at titignan ko.>>
Nagdala nga sila ng pera at tinanong niya sila, <<Kanino mukha ang nakikita ninyo dito? Sinabi nila, <<Sa Emperador.>>
Kaya sinabi ni Jesus sa kanila, <<Kung ganoon, ibigay ninyo sa Emperador ang para sa Emperador. At ibigay ninyo sa Diyos ang para sa Diyos.>> Talagang namangha sila sa sinabi niya.
Ngayon, may mga Saduseo na lumapit kay Jesus at nagtanong. (Ang mga Saduseo, hindi sila naniniwala na muling mabubuhay ang mga patay.) Sinabi nila kay Jesus,
<<Guro, tungkol sa isinulat ni Moises, kung ang isang lalaki namatay ng walang anak sa kanyang asawa, dapat maging asawa ng kapatid niyang lalaki ang hipag niyang balo upang magkaroon sila ng anak para sa kapatid niyang namatay.
Ngayon, may pitong magkakapatid na lalake. Nakapag-asawa ang panganay, pero namatay siyang walang anak.
Kaya ang balo, naging asawa niya ang ikalawang panganay, pero namatay din siyang walang anak. Ganoon din ang nangyari sa ikatlong kapatid nila.
Bawat isa sa pitong magkakapatid na iyon ay naging asawa ng babaeng balo, namatay silang lahat na walang anak sa babae. Sa kahulihulian, namatay din ang balo.
Ngayon, sa araw ng pagkabuhay muli ng mga patay, sino ang asawa ng babae, dahil naging asawa niya ang pitong magkakapatid?>>
Sumagot si Jesus. <<Talagang mali kayo, sapagakat hindi ninyo maunawaan ang Kasulatan ng Diyos at hindi ninyo maunawaan ang kapangyarihan ng Diyos.
Sapagkat sa pagkabuhay muli, wala ng pag-aasawa. Magiging katulad na sila ng mga anghel sa langit na walang asawa.
Tungkol naman sa pagkabuhay muli, hindi ba ninyo nabasa ang ipinasulat kay Moises? Noong nandoon siya sa nagliliyab na punongkahoy, sinabi ng Diyos sa kanya, <Ako ang Diyos ni Abraham, Isaac at Jacob.>
Ang ibig sabihin, buhay sila. Dahil hindi siya Diyos ng mga patay, kundi Diyos siya ng mga buhay. Kaya talagang mali kayo!>>
May isang tagapagturo ng kautusan na nakikinig sa usapan. Narinig niya na mabuti ang sagot ni Jesus. Kaya lumapit siya at nagtanong. <<Ano ang pinakamahalagang utos?>>
Sumagot si Jesus, <<Ito ang pinakamahalagang utos. <Kayong mga Isralita, makinig kayo! Ang Panginoon nating Diyos ay iisa lang at wala ng iba.
Kaya ibigin mo ang Panginoon mong Diyos ng buong puso, buong kaluluwa, buong isip at buong lakas mo.>
Ito rin ang ikalawang pinakamahalagang utos, <Mahalin mo ang iyong kapwa gaya ng pagmamahal mo sa iyong sarili.> Iyan ang dalawang utos na pinakamahalaga at wala ng iba.>>
Sinabi ng tagapagturo ng kautusan kay Jesus, <<Guro, tama ka. Totoo ang sinabi mo na iisa lang ang Diyos, wala ng iba.
Kaya dapat siyang ibigin ng buong puso, buong isip at buong lakas. At dapat din nating mahalin ang kapwa natin katulad ng pagmamahal natin sa ating sarili. Pinakamalaga ito kaysa sa lahat ng uri ng sinunog na handog at sa iba pang handog.>>
Nang marinig ni Jesus na mabuti ang sagot niya, sinabi niya sa kanya, <<Malapit ka ng makasama sa paghahari ng Diyos.>> Mula noon, wala ng nangahas na magtanong kay Jesus.
Habang nagtuturo si Jesus doon sa templo, nagtanong siya, <<Paano masasabi ng mga tagapagturo ng kautusan na si Cristo na ipinangako ng Diyos ay lahi lang ni David?
Sa pamamagitan ng patnubay ng Ispirito ng Diyos kay Haring David, sinabi niya , <Sinabi ng Diyos sa Panginoon ko, Umupo ka sa kanan ko. Hanggang sa mapasuko ko sa iyo ang mga kaaway mo.>
Ngayon, kung tinawag ni David na Panginoon si Cristo, paano naging lahi ni David si Cristo?>> Gustong-gustong pakinggan ng mga tao si Jesus.
Sinabi pa ni Jesus sa pangangaral niya. <<Mag-ingat kayo sa mga tagapagturo ng kautusan. Gustong- gusto nilang naglalakad na nakadamit ng mahaba upang purihin sila ng mga tao at gustong-gusto nilang galangin sila ng mga taong nadadaanan nila.
Gustong gusto nilang umupo pinakamagandang upuan sa bahay na pinagtitipunan ng mga Judio at mga handaan.
Dinadaya din nila ang mga balong babae upang makuha nila ang mga ari-arian nila at nagkukunwari sila sa harapan ng mga tao sa pamamagitan ng mahabang panalangin nila. Kaya pagdating ng panahon, mabigat ang parusa ng Diyos sa kanila.>>
Habang nasa templo pa si Jesus, umupo siya sa kanan ng lalagyan ng pera para sa templo at tinignan niya ang maraming nagbibigay ng pera. Marami ang mayayaman na nagbigay ng malalaking halaga.
Mayroon din doong isang babaing balo na mahirap na lumapit at nagbigay ng dalawang sentimo sa lalagyan ng pera.
Pinalapit ni Jesus ang mga tagasunod niya at sinabi niya sa kanila, <<Sinasabi ko sa inyo na higit na mahalaga ang ibinigay ng balo kaysa sa ibinigay ng lahat.
Dahil ang iba, nagbigay sila ng hindi na nila kailangan, ngunit ang balo, kahit mahirap lang siya, inubos niyang ibinigay ang pambili niya ng pagkain niya.>>
Habang palabas sina Jesus sa templo, sinabi ng isa sa mga tagasunod niya, <<Guro, tignan mo ang mga nakapalibot sa templo na puro gawa sa malalaking bato. Napakaganda ng pagkagawa!>>
Sinabi ni Jesus sa kanya, <<Makikita ninyo ang mga gawa sa malalaking bato. Pero darating ang panahon na walang batong matitira na nakapatong sa kapwa niya bato.>>
Nang nakaupo na si Jesus sa isang lugar sa Bundok ng Olibo sa harapan ng templo, nagtanong sina Pedro, Santiago, Juan at si Andres kay Jesus ng sila nalang .
Sinabi nila, <<Sabihin mo sa amin kung kailan mangyayari ang sinabi mo at kung ano ang tanda na malapit ng mangyari iyon?>>
Kaya sinabi ni Jesus sa kanila, <<Mag-ingat kayo upang hindi kayo malinlang kahit sinuman.
Sapagkat maraming darating na gagamit ng pangalan ko. Sasabihin nila, <Ako ang Cristo> Kaya marami silang malilinlang.
Kung makakarinig kayo ng naggigiyera malapit sa inyo at kung mabalitaan ninyong naggigiyera malayo sa inyo, huwag kayong matakot. Dahil dapat mangyari iyan, pero hindi pa iyan ang katapusan ng mundo.
Sapagkat makikigera ang bansa sa kapwa niya bansa at makikigera ang kaharian sa kapwa niya kaharian. Darating ang lindol sa iba't ibang lugar. Darating din ang matinding gutom. Pero simula pa lang iyan ng matinding kahirapan na maihahalintulad sa kahirapan ng babae na nanganganak.
<<Kaya mag-ingat kayo sapagkat sa pananampalataya ninyo sa akin, huhuliin nila kayo at ihaharap sa mga nanunungkulan. Hahagupitin nila kayo sa bahay na pinagtitipunan ng mga Judio at ihaharap sa mga gobernador at sa mga hari. Sa ganoon, makapagpapatotoo kayo sa kanila tungkol sa akin.
Dapat munang maipaalam ang Magandang Balita sa lahat ng bansa bago dumating ang katapusan.>>
Kung darating ang panahon na huhulihin kayo at ihaharap sa naglilitis, huwag kayong mag-alala kung ano ang sasabihin ninyo, kundi ang sasabihin ninyo, yong ipinapasabi ng Ispirito ng Diyos sa inyo sa oras na iyon, sapagkat hindi kayo ang magsasalita kundi ang Ispirito ng Diyos.
Sa panahong iyon, may taong mag-aabot ng kapatid niya upang ipapatay. Mayroon ring mga magulang na mag-aabot ng kanilang anak upang ipapatay at mayroon ring mga anak na magpapapatay sa mga magulang nila.
Dahil sa pagsunod ninyo sa akin, kapopootan kayo ng lahat. Ngunit ang mananatiling tapat hanggang sa katapusan, siya ang maliligtas.
Ipinagpatuloy ni Jesus ang pagsasalita niya, <<Makikita ninyo ang matinding kasamaan na sisira na nakatayo sa lugar na hindi dapat pagtayuhan. (Kayong nagbabasa, unawain ninyo ito!) Kung mangyayari iyan, ang lahat ng nasa Judea, tatakas na silang pumunta sa bundok.
Sa panahong iyon, ang nasa labas ng bahay, huwag ng umuwi upang kumuha ng anuman sa bahay.
Ang nasa bukid, huwag ng umuwi upang kumuha ng damit niya.
Nakakaawa ang mga buntis at nagpapasuso sa araw na iyan, sapagkat mahihirapan silang tumakas.
Manalangin kayo sa Diyos na sa pagtakas ninyo, hindi panahon ng taglamig.
Sa panahong iyon, makakaranas ang mga tao ng matinding kahirapan na hindi pa nila naranasan mula pa ng ginawa ng Diyos ang mundo hanggang ngayon. At wala ng muling makakaranas ng ganoong kahirapan kailanman.
Dahil kung hindi pinaikli ng Diyos ang panahong iyon, walang taong maliligtas. Ngunit para sa mga taong pinili niya, pinaikli niya ang panahong iyon.>>
<<Ngayon, kung may magsasalita sa inyo, <Nandito na ang Cristo!> o <Nandoon!> huwag kayong maniniwala.
Sapagkat lilitaw ang mga nagkukunwaring Cristo at mga nagkukunwaring propeta. Magpapakita sila ng mga tanda at kamanghamangha upang iligaw ang mga tao at kung maaari, pati ang mga pinili ng Diyos.
Kaya mag-ingat kayo! Ipinaalam ko iyan habang hindi pa nangyayari.>>
<<Pagkatapos ng araw na iyon ng matinding kahirapan, didilim ang araw at hindi na magliliwanag ang buwan.
Mahuhulog ang mga bituin at mauubos na mayayanig ang mga bagay na nasa langit at mawawala sila sa kinaroroonan nila.
Pagkatapos, makikita nila ako na ipinanganak ng Tao na galing sa langit na nasa ulap na may dakilang kapangyarihan at liwanag.
Iuutos ko ang mga anghel ko sa lahat ng lugar sa mundo upang tipunin nila ang mga taong pinili ko.>>
Unawain ninyo ang aral sa talinghaga sa punong kahoy ng igos. Kung magdadahon na ang sanga nito, alam na ninyo na malapit na ang tag-init.
Ganoon din ang mangyayari pagdating ng panahon. Kung makikita na ninyo na nangyayari na ang mga sinasabi ko sa inyo, malalaman ninyo na malapit na akong dumating na parang nasa pinto na.
Sinasabi ko sa inyo na bago mamatay ang lahat ng tao sa panahon ngayon, matutupad ang lahat ng sinasabi ko.
Ang langit at lupa, may katapusan. Ngunit ang mga salita ko ay mananatili kailanman.
<<Ngunit tungkol naman sa araw o oras ng pagdating ko, walang nakakaalam, kahit ang mga anghel sa langit at kahit ako na Anak ng Diyos. Ang Ama lang ang nakakaalam.
Kaya mag-ingat kayo at maghanda, dahil hindi ninyo alam kung kailan ang pagdating ko.>>
<<Maaari nating ihalimbawa sa ginawa ng isang taong pumunta sa malayong lugar. Bago siya umalis, tinawag niya ang mga alipin niya at sinabi niya sa kanila kung ano ang gagawin nila at ipinagbilin din niya sa nagbabantay sa labas na maghanda siya sa pagdating ng amo niya.>>
<<Kaya maghanda kayo, sapagkat hindi ninyo alam kung kailan darating ang may-ari ng bahay. Maaaring hapon, hating gabi, madaling araw o umaga.
Baka madatnan niya kayo na natutulog.
Ang sinasabi ko sa inyo ay sinasabi ko rin sa lahat, <Maghanda kayo!>>>
Ngayon, dalawang araw nalang bago ang Piesta ng Kaligtasan at Piesta ng Tinapay na walang Pampaalsa. Nagplano ang mga namumunong pari at mga tagapagturo ng kautusan kung paano nila mahuhuli at maipapatay si Jesus ng walang nakakaalam.
Sinabi nila, <<Huwag muna nating gawin sa araw ng pista, dahil baka magulo ang mga tao.>>
Nang nasa bayan ng Bethania si Jesus, kumakain siya sa bahay ni Simon na naalisan ng ketong. May dumating na isang babae na nagdala ng mamahaling pabango na puro nardo na nasa lalagyan na gawa sa alabasto. Binuksan niya ito at dahan dahang ibinuhos sa ulo ni Jesus.
Nang makita ng iba ang ginawa ng babae, nagalit sila. Sinabi nila, <<Bakit sinayang niya ang pabango?
Hindi ba't maibebenta sana niya sa halagang sahod ng isang tao sa isang taon, at ang kinita niya, maibibigay sa mga mahihirap.>> At pinagalitan nila ang babae.
Ngunit sinabi ni Jesus, <<Bakit ginagawa ninyong masama ang ginawa niya? Mabuti ang ginawa niya sa akin.
Lagi ninyong makakasama ang mga mahihirap. Kaya kahit anumang oras, matutulungan ninyo sila. Ngunit ako, hindi ninyo ako palaging makakasama.
Ginawa niya ang lahat ng magagawa niya sa akin. Binuhusan na niya ng pabango ang katawan ko, bilang paghahanda sa paglilibing sa akin.
Sinasabi ko sa inyo na kahit saan ipangaral ang Mabuting Balita dito sa mundo, kakalat din ang mabuting ginawa niya sa akin bilang pag-alaala sa kanya.>>
Ngayon, si Judas Iscariote na isa sa labingdalawang tagasunod ni Jesus, pumunta siya sa mga namumunong pari upang ipagkanulo si Jesus.
Nang marinig nila iyan, sobrang tuwa nila. Kaya nangako sila na bibigyan nila siya ng pera. Mula noon, naghintay siya ng pagkakataon upang ipagkakanulo si Jesus sa kanila.
Dumating ang unang araw ng Piesta ng Tinapay na walang Pampaalsa na araw ng pagpatay ng kaapu-apuhan ng Israel ng biserong tupa na handog nila sa Piesta ng Kaligtasan. Kaya tinanong ng mga tagasunod niya si Jesus, <<Saan ang gusto mong paghandaan namin ng hapunan natin para sa Piesta ng Kaligtasan.>>
<<Kaya inutusan ni Jesus ang dalawa sa mga tagasunod niya, <Pumunta na kayo sa bayan ng Jerusalem. Pagdating ninyo doon, masasalubong ninyo ang isang lalaki na nagdadala ng banga na may tubig. Sundan ninyo siya
sa bahay na papasukan niya.>Sasabihin ninyo sa may-ari ng bahay, <Ipinapatanong ng Guro kung saang silid ang paghahandaan hapunan sa Piesta ng Kaligtasan kasama ang mga tagasunod niya.>
Ituturo niya sa inyo ang isang maluwang na silid sa itaas. Nandoon na ang gamit na nakahanda na. Doon ninyo ihanda ang hapunan natin.
Umalis na ang dalawang tagasunod niya na pumunta sa Jerusalem at nakita nila na totoo ang lahat ng sinabi ni Jesus sa kanila. Kaya inihanda nila doon ang hapunan nila para sa Piesta ng Kaligtasan.
Nang gabi na, dumating si Jesus sa silid kasama niya ang labingdalawang tagasunod niya.
Nang kumakain na sila, sinabi ni Jesus sa kanila, <<Sinasabi ko sa inyo na isa dito sa kasalo natin ang magkakanulo sa atin.>>
Pagkarinig nila, nalungkot sila at nagtanong sila sa kanya, <<Hindi ako, diba!?>>
Sinabi ni Jesus, <<Isa sa inyong labingdalawa ang makakasabay kong magsawsaw ng tinapay sa mangkok, ang siyang magkakanulo sa akin.
Ako na galing sa langit na ipinanganak ng Tao ay papatayin, dahil iyan ang nasa Kasulatan. Pero talagang nakakaawa ang taong magkakanulo sa akin. Mabuti pang hindi na siya ipinanganak.>>
Habang kumakain sila, kumuha ng tinapay si Jesus at ipinagpasalamat niya sa Diyos. Hinati-hati niya ang tinapay at ibinigay niya sa mga tagasunod niya. Sinabi niya, <<Ito ang katawan ko. Kunin ninyo ang kainin.>>
Ngayon, kinuha niya ang inumin at ipinagpasalamat niya sa Diyos. Ibinigay niya sa kanila at uminom ang lahat.
Sinabi niya sa kanila, <<Ito ang dugo ko na mabubuhos para sa pagpapatawad ng kasalanan ng maraming tao. Ito ang nagpapatotoo sa bagong kasunduan ng Diyos sa mga tao.
Sinasabi ko sa inyo na hindi na ako muling iinom ng alak na gawa sa katas ng ubas hanggang sa araw na inumin ko ang bagong alak sa kaharian ng Diyos.>>
Umawit sila ng papuri sa Diyos at pagkatapos, pumunta sila sa Bundok ng mga Olibo.
Sinabi ni Jesus sa mga tagasunod niya, <<Iiwan ninyo akong lahat, dahil ganito ang nasa Kasulatan, <Papatayin ko ang pastol at magkakawatak ang mga tupa.>
Ngunit pagkatapos kong mabuhay muli, mauuna ako sa inyo sa probinsya ng Galilea.>>
Sinabi naman ni Pedro kay Jesus, <<Kahit iiwan ka ng lahat, hindi kita iiwan.>>
Sumagot si Jesus, <<Sinasabi ko sa iyo na bago tumilaok ng dalawang beses ang manok ngayon gabi, tatlong beses mo akong ikakaila na hindi mo ako kilala.>>
Pero lalo pang sinabi ni Pedro, <<Kahit patayin akong kasama mo, hindi kita ikakaila.>> Ganoon din ang sinabi ng lahat ng tagasunod niya.
Pagkatapos, pumunta sila sa isang lugar na tinatawag na Getsemani. Sinabi ni Jesus sa kanila, <<Umupo muna kayo dito habang nananalangin ako.>>
Pagkatapos, isinama ni Jesus si Pedro at ang dalawang anak ni Zebedeo na si Santiago at si Juan. Doon nakaramdam siya ng sobrang lungkot at naghinagpis ang puso niya.
Sinabi ni Jesus sa kanila, <<Para na akong mamamatay dahil sa sobrang lungkot ng puso ko. Dumito kayo at magpuyat kayo.>>
Lumayo siya sa kaunti at nagpatirapa siyang nanalangin na kung maaari hindi niya maranasan ang matinding kahirapan na darating sa kanya.
Sinabi niya, <<Ama ko, magagawa mo ang lahat. Kung maari sana, alisin mo ang pagpapahirap na mararanasan ko. Ngunit ganoon paman, hindi ang kalooban ko ang masusunod, kundi ang kalooban mo.>>
Pagkatapos niyang manalangin, binalikan ni Jesus ang tatlong tagasunod niya at nadatnan niya silang natutulog. Sinabi niya kay Pedro, <<Simon, bakit ka natutulog? Hindi ka ba makapagpuyat kahit isang oras lang?
Magpuyat kayo at manalangin upang hindi kayo matalo ng tukso. Dahil ang kalooban, nakahandang sumunod ngunit mahina ang katawan.>>
Muling lumayo si Jesus at inulit niya ang panalangin niya.
Pagkatapos muli siyang bumalik sa mga tagasunod niya, pero nadatnan parin niya silang natutulog dahil antok na antok sila. Nang gumising na sila, wala silang maisagot kay Jesus.
Nang ikatlong beses niya silang binalikan, sinabi niya sa kanila, <<Bakit natutulog pa kayo at nagpapahinga? Tama na! Dumating na ang oras na akong galing sa langit na ipinanganak ng Tao, ipinagkanulo na ako sa mga makasalanan!
Gumising kayo! Tayo na! Dahil nandito na ang taong magkakanulo sa akin!>>
Habang nagsasalita pa si Jesus, dumating na si Judas Iscariote na isa sa labing dalawang tagasunod niya na may maraming kasamang may mga itak at may mga pamalo. Inutusan sila ng mga namumunong pari, mga tagapagturo ng kautusan at mga matatandang nanunungkulan.
Ganito ang palatandaan na sinabi ni Judas sa mga dadakip kay Jesus, <<Ang hahagkan ko, siya ang hinahanap ninyo. Dakpin ninyo siyang dalhin at bantayang mabuti.>>
Pagdating ni Judas kaagad siyang lumapit kay Jesus at sinabi niya, <<Guro>> Pagkatapos, hinagkan niya ang pisngi ni Jesus.
Sinunggaban ng mga tao si Jesus at dinakip.
Ngunit bumunot ng itak ang isa sa mga tagasunod ni Jesus at pinutol niya ang tenga ng alipin ng pinakapunong pari.
Ngayon, sinabi ni Jesus sa mga nandadakip sa kanya, <<Tulisan ba ako? Bakit nagdadala pa kayo ng itak at pamalo upang dakpin ako?
Araw-araw akong nangangaral sa templo at nandoon din kayo. Bakit hindi ninyo ako dinakip? Ngunit dapat mangyari iyan upang matupad ang nasa Kasulatan.>>
Kaagad na nagsitakbuhan ang mga tagasunod niya.
Ngayon, may isang binata na sumusunod kina Jesus na nakabalot lang ng kumot. Dinakip din nila siya.
Ngunit sa pagbabagsak niya nabitawan nila siya at kumot nalang ang nahawakan nila. Kaya nakatakbo siya.
Dinala nila si Jesus sa bahay ng mga namumunong pari, mga matatandang nanunungkulan, at mga tagapagturo ng kautusan.
Sumunod din si Pedro sa kanila pero nasa malayo siya ng kaunti. Pumasok siya sa bakuran ng pinakapunong pari at nakiupo sa mga nagbabantay na nagsisiga.
Ang mga namumunong pari at ang lahat ng matatandang Judio na naglilitis, naghahanap sila ng magpapatotoo laban kay Jesus upang mahatulan nila siya ng kamatayan. Pero wala silang makita.
Marami ang taong nagsasalita ng hindi totoo tungkol sa kanya, pero hindi pare-pareho ang sinasabi nila.
May ilang ding tumayo na nagsalita ng hindi totoo. Sinabi nila,
<<Narinig namin ang sinabi niya, <Gigibain ko ang Templong ito na gawa ng tao at sa loob ng tatlong araw, magtatayo ako ng ibang templo na hindi gawa ng tao.>
Ngunit hindi parin parepareho ang sinasabi nila.
Ngayon, tumayo ang pinakapunong pari nila sa harapan ng marami at tinanong niya si Jesus, <<Wala ka bang maisasagot laban sa paratang nila sa iyo?>>
Ngunit hindi sumagot si Jesus. Sinabi din ng pinakapunong pari sa kanya, <<Sabihin mo sa amin kung ikaw ang Cristo na Anak ng Diyos na Kapuripuri.>>
Sumagot si Jesus, <<Ako nga at pagdating ng panahon makikita ninyo ako na galing sa langit na ipinanganak ng Tao na nakaupo sa kanan ng Diyos na Makapangyarihan. At sa pagbabalik ko, makikita ninyo ako na nasa ulap na dumarating.>>
Nang marinig ng pinakapunong pari iyon, nagalit siya. Kaya pinunit niya ang kanyang damit at sinabi niya, <<Kailangan pa ba natin ang magpapatotoo?
Narinig na natin ang paglapastangan niya sa Diyos! Ano ngayon ang ihahatol ninyo sa kanya?>> Kaya hinatulan nila siya ng kamatayan.
Dinuraan siya ng ilang nandoon. Tinakpan nila ang mata niya at binugbog nila siya at sinabi nila sa kanya <<Hulaan mo kung sino ang bumugbog sa iyo!>> Binugbog din siya ng mga nagbabantay.
Habang nakaupo si Pedro sa labas ng bahay ng pinakapunong pari kasama ang mga nagbabantay na nagsisiga, nakita siya ng isang babaeng alipin ng pinakapunong pari.
Tinitigan niya siya ng mabuti at sinabi niya, <<Ikaw rin kasama ka ni Jesus na taga Nazaret.>>
Pero ikinaila ni Pedro, <<Hindi ko alam ang sinasabi mo.>> Pagkatapos, umalis siya papunta sa labas ng pinto. At tumilahok na ang manok.
Hindi nagtagal, nakita na naman siya doon ng babaeng alipin ng pinakapunong pari. Sinabi niya sa mga taong nandoon, <<Ang taong iyan, isa siya sa mga kasama ni Jesus!>>
Pero muli naman siyang ikinaila ni Pedro. Hindi nagtagal, sinabi na naman ng mga taong nandoon, <<Siguradong isa ka sa mga kasama ni Jesus, dahil taga Galilea ka rin.>>
Ngunit sinabi ni Pedro, <<Talagang hindi ko kilala ang taong iyan, kahit mamatay ako ngayon!>>
Pagkasabi ni Pedro niyan, tumilahok na naman ang manok at naalala ni Pedro ang sinabi ni Jesus sa kanya, <<Bago tumilahok ng dalawang beses ang manok, tatlong beses mo akong ikakaila na hindi mo ako kilala.>> Kaya sobrang iyak ni Pedro.
Kinaumagahan, kaagad na nagpulung ang mga namumunong pari, mga matatandang nanunungkulan, mga tagapagturo ng kautusan at ibang matatandang Judio na naglilitis. Ipinagapos nila si Jesus at iniharap kay Gobernador Pilato.
Tinanong ni Gobernador Pilato si Jesus, <<Ikaw ba ang hari ng mga Judio?>> Sumagot si Jesus <<? Ikaw na ang nagsalita.>>
Marami ang ipinaparatang ng mga namumunong pari laban kay Jesus.
Kaya tinanong na naman siyang muli ni Gobernador Pilato, <<Wala kabang maisasagot? Narinig mo na marami ang ipinaparatang sa iyo.>>
Ngunit hindi parin sumagot si Jesus. Kaya namangha si Gobernador Pilato.
Tuwing Piesta ng Kaligtasan, nakaugalian ni Gobernador Pilato na magpalaya ng isang nakakulong, ayon sa gusto ng mga tao.
May isang nakakulong na ang pangalan ay Barabbas. Nakulong siya dahil isa siya sa mga nakipag-away noong panahon ng pagrerebelde sa goberno.
Lumapit ang mga tao kay Gobernador Pilato upang hilingin nila sa kanya na gawin niyang muli na magpalaya siya ng isang nakakulong.
Kaya tinanong sila ni Gobernador Pilato, <<Gusto ba ninyong palayain ko ang Hari ninyong mga Judio?>>
Nasabi niya iyan dahil alam niya na iniharap ng mga namumunong pari si Jesus sa kanya dahil kinainggitan lang nila siya.
Ngunit sinulsulan ng mga namumunong pari ang mga tao upang si Barabbas ang hilingin nilang palayain.
Kaya muling nagtanong si Gobernador Pilato sa kanila, <<Ano naman ang gusto ninyong gawin ko sa tinatawag ninyong Hari ng mga Judio?>>
Malakas nilang sinabi, <<Ipako siya sa krus!>>
Sinabi ni Gobernador Pilato sa kanila, <<Bakit, ano ang ginawa niyang kasalanan?>> Ngunit lalo namang sinabi ng mga tao, <<Ipako siya sa krus!>>
Ngayon, ang ginawa ni Gobernador Pilato, pinalaya niya si Barabbas upang mapasaya niya ang mga tao. Kaya ipinahagupit niya si Jesus at ibinigay niya siya sa mga sundalo upang ipako sa krus.
Dinala ng mga sundalo si Jesus sa palasyo ng Gobernador Pilato at tinipon nila doon ang isang batalyong sundalo.
Pinasuotan nila si Jesus ng kulay ube na balabal na katulad ng damit ng hari at gumawa sila ng koronang tinik na ikinurona nila sa kanya.
Pagkatapos, sinabi nila, <<Mabuhay ang Hari ng mga Judio!>>
Pinagpapalo nila ang ulo niya at pinagduduraan nila siya. Lumuhod sila sa kanya at kunwari pinupuri nila siya.
Pagkatapos nilang kinutya si Jesus, inalis nila ang kanyang balabal na kulay ube at ipinasuot nilang muli ang damit niya. At inilabas nila siya sa bayan upang ipako sa krus.
Habang naglalakad sila, nakasalubong nila si Simon na taga-Cirene na galing sa bukid na ama ni Alejandro at ni Rufo. Ipinilit nilang ipinapasan sa kanya ang krus ni Jesus.
Sa paglalakad nila, dinala ng mga sundalo si Jesus patungo sa lugar na tinatawag nilang Golgota, ang ibig sabihin <<Lugar ng Bungo.>>
Paiinumin nila sana siya ng alak na may halong mira, pero hindi niya ininom.
Ngayon, ipinako na nila sa krus at pinagbunutan nila ang damit niya upang malaman nila ang makukuha ng bawat isa sa kanila.
Alas nuwebe ng umaga noong ipinako nila si Jesus sa krus.
May karatula sa itaas ng ulo ni Jesus at nakasulat doon ang paratang nila laban sa kanya, <<Ito ang Hari ng mga Judio.>>
May dalawa pang tulisan na ipinako sa krus kasabay ni Jesus. Ang isa, sa kanan at ang isa, sa kaliwa.
[Sa ginawa nila kay Jesus, natupad ang ipinasulat ng Diyos sa kasulatan na, <<Ituturing nila siyang makasalanan.>>]
Bawat dumadaan doon, napapailing silang lumalait kay Jesus at sinasabi nila, <<Nasaan ang sinabi mo na wawasakin mo ang templo at itatayo mo sa loob ng tatlong araw?
Bumaba ka sa krus at iligtas mo ang iyong sarili.>>
Ganoon din ang panlalait ng mga namumunong pari at mga tagapagturo ng kautusan. Sinabi nila sa bawat isa sa kanila, << Iniligtas niya ang iba pero hindi niya kayang iligtas ang kanyang sarili!
Kung makikita nating bababa si Cristo sa krus na Hari daw ng Israel, maniniwala tayo sa kanya!>> Nilait din siya ng kasabay niyang ipinako sa krus.
Nang tanghali na, dumilim ang mundo hanggang alas tres ng hapon.
Nang alas tres na ng hapon, malakas na sinabi ni Jesus, <<Eloi, Eloi, lema sabachthani?>> ang ibig sabihin, <<Ama ko, Ama kong Diyos, bakit mo ako pinabayaan?>>
Nang marinig ng mga nakatayo doon iyan, sinabi nila, <<Pakinggan ninyo. Tinatawag niya si propeta Elias.>>
Tumakbo ang isa sa kanila at nagtali ng parang bulak sa isang sanga. Binasa niya sa maasim na alak at ipinasipsip kay Jesus. Sinabi niya, <<Pabayaan natin siya. Tignan natin kung darating nga si Elias upang magbaba sa kanya sa krus.>>
Ngayon, sumigaw ng malakas si Jesus at nalagutan siya ng hininga.
Sa oras ding iyon, napunit ang tabing sa loob ng templo mula sa itaas hanggang sa ibaba.
Nakatayo sa harapan ng krus ang kapitan ng mga sundalo at nakita niya kung paano nalagutan ng hininga si Jesus. Kaya nasabi niya, <<Totoo pala na Anak ng Diyos ang taong ito.>>
Sa malayong kaunti, may ilang babae na nakatingin kay Jesus. Kasama nila si Maria na taga Magdala, si Salome, at si Maria na ina ni Santiago na nakababatang kapatid ni Jose.
Mula sa Galilea, sumusunod at naglilingkod na sila kay Jesus. Nandoon din ang ilang babae na kasama ni Jesus na pumunta sa Jerusalem.
Nang madilim na, oras na ng paghahanda sa Araw ng Pamamahinga. sa pagdating ng paghahari ng Dios.
Dumating si Jose na taga Arimatea. Si Jose, iginagalang siya ng mga katulad niyang mga matatandang Judio na naglilitis. Isa rin siya sa naghihintay sa paghahari ng Diyos. Naglakas loob siyang pumunta kay Gobernador Pilato upang hingin ang bangkay ni Jesus.
Nang marinig ni Gobernador Pilato na namatay na si Jesus, namangha siya. Kaya ipinatawag niya ang kapitan ng mga sundalo at tinanong niya kung totoo ngang patay na si Jesus.
Nang malaman niya sa kapitan ng mga sundalo na totoo ngang patay na si Jesus, pinahintulutan niya na kunin ni Jose ang bangkay ni Jesus.
Kaya ibinaba na nila sa krus ang bangkay ni Jesus at binendahan nila ng telang lino na puti na kabibili lang ni Jose. Pagkatapos, ipinasok nila ang bangkay ni Jesus sa libingan na binutasan na pader. At iginulong nila ang malaking bato na pinantakip sa labas ng libingan.
Nakita ni Maria na taga Magdala at ni Maria na ina ni Jose kung saan nila ipinasok si Jesus.
Pagkatapos ng Araw ng Pamamahinga, bumili ng pabango sina Maria na taga Magdala, si Maria na ina ni Santiago, at si Salome, at pumunta sila sa pinaglibingan kay Jesus upang pahiran nila ng pabango ang bangkay niya.
Kinaumagan ng araw ng Linggo, ng pagsikat ng araw, pumunta sila sa pinaglibingan kay Jesus.
Habang nasa daan pa sila, nagtanungan ang bawat isa sa kanila, <<Sino ang kakausapin nating maggugulong ng batong pinantakip sa libingan?>>
Nasabi nila iyo dahil malaki ang bato. Ngunit ng pagtingin nila, nakita nilang naigulong na.
Nang pumasok sila sa libingan, nakita nila ang isang binatang nakadamit ng mahabang puti at nakaupo sa kanan. Kaya sobrang takot ng mga babae.
Sinabi niya sa kanila, << Huwag kayong matakot! Alam kong hinahanap ninyo si Jesus na taga Nazaret na ipinako sa krus. Wala na siya dito dahil muli na siyang nabuhay! Tignan ninyo itong pinaghigaan sa kanya.
Umalis na kayo at sabihin ninyo sa mga tagasunod niya at kay Pedro na mauuna na si Jesus sa Galilea. Makikita ninyo siya doon katulad ng sinabi niya sa inyo.>>
Kaya namangha sila at kinilabutan. Lumabas sila sa libingan at nagmadaling tumakbong pumunta sa mga tagasunod ni Jesus. Sa sobrang takot nila, wala silang pinagsabihan kahit kaninuman.
[Maagang-maaga na araw ng Linggo, pagkatapos muling mabuhay ni Jesus, una siyang nagpakita kay Maria na taga Magdala ang babaeng inalisan niya ng pitong masamang ispirito noong una.
Pumunta si Maria na taga Magdala sa mga tagasunod ni Jesus at ipinaalam niya ang kanyang nakita. Sa oras na iyon, nagdadalamhati ta umiiyak sila.
Ngunit ayaw nilang maniwala sa sinabi ni Maria na muling nabuhay si Jesus at nagpakita siya sa kanya.
Pagkatapos, nang naglalakad ang dalawang tagsunod ni Jesus patungo sa bukid, nagpakita sa kanila si Jesus, pero iba na ang kanyang anyo.
Kaagad silang bumalik sa mga kasama nila sa Jerusalem at ipinaalam nila na nagpakita sa kanila si Jesus, pero hindi rin sila gustong paniwalaan.
Ngayon, habang kumakain ang labing isang tagasunod niya, nagpakita sa kanila si Jesus. Sinabihan niya sila, dahil wala silang pananampalataya at matigas ang kanilang puso at dahil ayaw nilang maniwala sa sinabi ng lahat ng nakakita sa kanya na muli siyang nabuhay.
Sinabi ni Jesus sa kanila,<<Pumunta kayo sa lahat ng tao sa buong mundo at ipangaral ninyo sa kanila ang Mabuting Balita tungkol sa akin.
Kung sino man ang mananampalataya at magpapabautismo, maliligtas siya. Ngunit kung sino man ang hindi mananampalataya, parurusahan siya ng Diyos.
Kung sinuman ang mananampalataya sa akin, bibigyan siya ng kapangayarihan gumawa ng palatandaan. Dahil sa pangalan ko, makakapagpalayas sila ng masamang ispirito at magsasalita sila ng iba't ibang wika.
Hindi sila maaano kahit humawak sila ng ahas o uminom ng lason. At mapapagaling nila ang may sakit na papatungan ng kanilang kamay.>>
Pagkatapos magsalita ni Jesus sa kanila, tumaas na siya sa langit at umupo na siya sa kanan ng Diyos.
Nagsialis na ng nangaral ang kanyang mga tagasunod sa lahat ng lugar. Tinutulungan sila ng Panginoon sa kanilang ginagawa at pinapatunayan niya ang ipinapangaral nila sa pamamagitan ng kapangyarihang gumawa ng kamangha mangha.]
Kagalang galang na Teofilo, noong nandito pa si Jesus sa atin, maraming nakakita sa ginawa niya. At ipinaalam nila ang nangyari mula ng una siyang nangaral ng salita ng Diyos. Marami rin ang nagsulat nung ipinaalam nila. Kaya pagkatapos kong sinaliksik ang lahat ng nangyari mula pa noong nangaral si Jesus, naisip kong ayusin ko rin isulat ang kwento para sa inyo
<range>
<range>
upang matiyak mong totoo ang aral na itinuro sa iyo.
Noong si Herodes ang hari sa probinsya ng Judea, may isang pari na ang pangalan ay Zacarias. Isa siya sa grupo ng pari na tinatawag <<Grupong Abias.>> May asawa siya na ang pangalan ay Elisabet na galing sa lahi ni Aaron na unang pinakapunong pari.
Si Zacarias at si Elisabet, pareho silang matuwid sa paningin ng Diyos at totoong sumusunod sila sa ipinag-uutos ng Panginoon.
Wala silang anak dahil baog si Elisabet at pareho na silang matanda.
Isang araw, ang grupo ni Zacarias na naman ang naglilingkod sa templo ng Diyos.
At katulad ng dating nakaugalian ng mga pari, nagbunutan sila upang malaman nila kung sino ang magsusunog ng insenso sa pag-aalay sa Diyos. Si Zacarias ang nabunut. Kaya pumasok siya sa templo.
Habang nag-aalay siya doon, maraming tao ang nananalangin sa labas ng templo.
Ngayon, bigla nalang nagpakita kay Zacarias ang isang anghel ng Panginoon. Nakatayo siya sa kanan ng pinaghahandugan ng sinusunog na insenso.
Nang pagkakita niya sa anghel, nagulat at natakot si Zacarias.
Ngunit sinabi ng anghel sa kanya, <<Huwag kang matakot, Zacarias! Dahil dininig ng Diyos ang panalangin mo. Si Elisabet na asawa mo, manganganak siya ng isang lalake. Ang ipapangalan mo sa kanya, Juan.
Matutuwa ka dahil sa kanya at maraming tao rin ang matutuwa sa pagsilang sa kanya,
dahil magiging dakila siya sa paningin ng Panginoon. Kailangan hindi siya iinom ng alak o kahit anuman na nakalalasing, mula pa ng nasa tiyan siya ng nanay niya, mapupuspos na siya ng Ispirito ng Diyos.
Maraming mga Israelita ang ibabalik niya sa Panginoon na Diyos nila.
Mauuna siya sa Panginoon upang ihanda niya ang mga tao sa pagdating ng Panginoon. Magagawa niya ito sa tulong ng kapangyarihan ng Espirito ng Diyos katulad ng ginawa ni propeta Elias noong una na naibalik niya ang pagmamahalan ng mag-aama. At ang loob ng mga taong hindi sumusunod sa Diyos, babaguin niya upang maging katulad sila ng mga taong matuwid.>>
Sinabi ni Zacarias sa anghel, <<Paano ko malalaman kung totoong mangyayari ito? Dahil matanda na ako ganoon din ang asawa ko.>>
Sumagot ang anghel, <<Ako si Gabriel na naglilingkod sa harapan ng Diyos sa langit. Pinapunta niya ako sa iyo upang sabihin ang magandang balitang ito.
Ang lahat ng sinabi ko sa iyo, totoong mangyayari sa darating na panahon. Pero dahil hindi ka naniwala sa sinabi ko, magiging pipi ka. Hindi ka makakapagsalita hanggang sa manganak ang iyong asawa.>>
Habang nasa labas ang mga tao na naghihintay sa paglabas ni Zacarias, nagtaka sila dahil natagalan siya sa loob ng templo.
Nang paglabas niya, hindi na siya makapagsalita at sumesenyas nalang siya. Kaya inisip nila na may ipinakita ang Diyos sa kanya sa loob ng templo. At mula noon, hindi na siya nakapagsalita.
Pagkatapos ng panahon ng paglilingkod niya sa templo, umuwi si Zacarias.
Hindi nga nagtagal, naglihi si Elisabet at sa loob ng limang buwan, hindi siya lumabas sa bahay nila.
Kaya sinabi niya, <<Ito ang habag ng Diyos sa akin, dahil inalis niya sa akin ang kahihiyan kong hindi magkaanak.>>
Nang ikaanim na buwan na ang ipinagbubuntis ni Elisabet, isinugo ng Diyos ang anghel na si Gabriel sa bayan ng Nasaret sa probinsya ng Galilea.
Inutusan siyang pumunta sa isang dalaga na ang pangalan ay Maria, na nakahandang ikasal kay Jose na isang lalaking galing sa lahi ni Haring David.
Lumapit ang anghel sa dalaga at sinabi sa kanya, <<Magalak ka, dahil kalugodlugod ka sa Diyos! Nasa iyo ang Panginoon.>>
<<Nagulo ang isip ni Maria sa sinabi ng anghel sa kanya. Kaya iniisip niya kung ano ang ibig sabihin niyon.
Ngunit sinabi ng anghel sa kanya, <<Huwag kang matakot Maria, dahil kalugodlugod ka sa Diyos.
Pakinggan mo ito! Mabubuntis ka at manganganak ka ng isang lalake na papangalanan mong Jesus.
Magiging dakila siya at tatawagin siyang Anak ng Diyos na Makapangyarihan. Ibibigay ng Diyos sa kanya ang katungkulang maghari katulad ng ninuno niyang si Haring David noong una.
Maghahari siya sa mga lahi ni Jacob kailanman at ang paghahari niya, walang hanggan.> >>
Kaya nagtanong si Maria sa anghel, <<Paano mangyayari ito, dalaga pa ako?>>
Sumagot ang anghel, <<Sasaiyo ang Espirito ng Diyos at maglilihi ka sa pamamagitang ng kapangyarihan ng Diyos. Kaya ang ipapanganak mo, wala siyang kasalanan at tatawagin siyang <Anak ng Diyos.>
Si Elizabet na kamag-anak mo, alam ng lahat na baog siya. Ngunit ngayon anim na buwan na siyang buntis, kahit matanda na siya.
Dahil walang bagay na hindi magagawa ang Diyos.>>
Sumagot si Maria, <<Alipin lang ako ng Dios. Mangyari sana sa akin ang sinabi mo.>> Pagkatapos, umalis na ang anghel.
Hindi nagtagal, nagmadali si Mariang pumunta kina Elizabet sa isang bayan na nasa bundok ng probinsyan ng Judea. Pagdating niya sa bahay nila, sinabi niya, <<Kumusta ka na Elisabet?>>
<range>
Nang marinig ni Elisabet ang pagbati ni Maria, gumalaw ang sanggol sa tiyan ni Elisabet. Napuspos siya ng Espirito ng Diyos.
Malakas na sinabi ni Elisabet, <<Higit kang pinagpala ng Diyos kaysa lahat ng babae at pinagpala din niya ang ipapanganak mo!
Isang malaking karangalan na puntahan ako ng nanay ng Panginoon ko.
Nang binati mo ako, gumalaw ang sanggol sa tiyan ko dahil sa tuwa niya.
Pinagpala ka ng Diyos dahil naniwala kang matutupad ang sinabi niya sa iyo.>>
At sinabi ni Maria, <<Buong puso kong pupurihin ang Panginoon,
at masaya ako sa Diyos na Tagapagligtas ko,
dahil inalala niya ako na alipin niya! Kaya mula ngayon, ang lahat ng tao, ituturing nila akong mapalad,
dahil sa kabutihang ginawa sa akin ng Diyos na makapangyarihan. Banal siya!
Kinahahabagan niya ang mga taong may takot sa kanya mula pa noong unang panahon hanggang sa walang hanggan.
Ipinakita niya ang kapangyarihan niya sa pamamagitan ng mga kamangha manghang gawa niya. Ikinalat niya ang mga taong laging mataas ang paningin sa sarili.
Inalis niya sa mga nanunungkulan ang tungkulan nila at itinaas niya ang mga mapagpakumbaba.
Binusog niyang mabuti ang mga nagugutom, ngunit pinaalis niyang walang dala ang mayayaman.
Tinulungan niya tayong mga Israelita na maglingkod sa kanya. Dahil hindi niya nakalimutan ang ipinangako niya kay Abraham hanggang sa mga lahi niya, na kahahabagan niya sila kailanman.>>
<range>
At nakitira si Maria kina Elisabet ng tatlong buwan bago siya umuwi.
Ngayon, nang dumating na ang panahon na panganganak ni Elisabet, isinilang niya ang isang lalaki.
Nabalitaan ng mga kapitbahay niya at ng mga kamag-anak niya kung paano siya kinalugdan ng Panginoon. Kaya nakigalak rin sila sa kanya.
Nang walong araw na ang sanggol, nagkatipon ang mga kapitbahay nila at kamag-anak nila upang tuliin siya. Zacarias sana ang ipapangalan nila sa kanya dahil pangalan ng ama niya iyon.
Pero sinabi ni Elisabet,<<Hindi! Juan ang ipapangalan sa kanya.>>
Sinabi nila, <<Pero walang ganyang pangalan sa mga kamag-anak ninyo.>>
Kaya tinanong nila si Zacarias sa pamamagitan ng senyas kung ano ang gusto niyang ipangalan sa sanggol.
Sumenyas siya ng pagsusulatan at isinulat niya, <<Juan ang pangalan niya.>> Namangha ang lahat nang nandoon.
Kaagad na nakapagsalita si Zacarias, at nagpuri sa Diyos.
Sa nangyaring iyon, natakot ang lahat ng kapitbahay nila. Kaya kumalat sa lahat ng baryo sa bundok ng probinsya ng Judea ang nangyari.
Ang lahat ng nakabalita, nag-isip sila at nagtanong, <<Magiging ano ang batang ito?>> Sinabi nila ito dahil nakikita nila sa kanya ang kapangyarihan ng Diyos.
Si Zacarias ang ama ni Juan, napuspos siya ng Espirito ng Diyos at nagpahayag siya ng salita na galing sa Diyos. Sinabi niya,
<<Purihin ang Panginoon na Diyos ng mga Israelita! Dahil pumunta siya dito upang iligtas ang mga pinili niya.
Isinugo niya sa atin ang makapangyarihang Tagapaglitas na galing sa lahi ni David na lingkod niya.
Ito ang ipinangako niya noong unang panahon sa pamamagitan ng mga banal na propeta,
na iligtas niya tayo sa mga kaaway natin at sa lahat ng nagagalit sa atin.>
Ipinangako rin niya na kahahabagan niya ang mga ninuno natin at tutuparin niya ang banal na kasunduan niya sa kanila.
Iyan ang ipinangako niya kay Abraham na ninuno natin
Ililigtas niya tayo sa kaaway natin upang makapaglingkod tayo sa kanya na walang takot,
maging malinis at matuwid sa paningin niya habang nabubuhay pa tayo.>>
Sinabi ni Zacarias sa anak niya, <<Anak ko, tatawagin ka nilang propeta ng Diyos na Makapangyarihan, sapagkat ikaw ang mauuna sa Panginoon upang ihanda ang mga tao sa pagdating niya.
Ipaalam mo sa mga tao kung paano sila maliligtas sa pamamagitan ng pagpapatawad sa mga kasalanan nila.
Dahil mahabagin ang Diyos sa atin, isusugo niya ang tagapagligtas sa atin katulad ng araw na nagbibigay ng liwanag sa lahat ng tao
upang maliwanagan ang mga taong nasa madilim at natatakot sa kamatayan. At tuturuan niya tayo kung paano mamuhay ng may kapayapaan.>>
Ngayon, lumaki na si Juan at naging malakas ang loob niya. Tumira siya sa ilang hanggang sa araw na nagsimula siyang mangaral sa mga Israelita.
Sa panahong iyon, si Emperador Augusto ang pinakamataas na namumuno sa Roma at sa mga ibang lugar na sinasakupan niya. Ipinamalita niya ang kautusan sa mga tao. Sinabi niya, <<Pumunta kayo sa lugar ng ninuno ninyo upang magpasensus.>>
Ito ang unang sensus noong si Cirenio ang Gobernador sa probinsya ng Siria.
Kaya Pumunta ang lahat ng tao sa bawat lugar ng mga ninunu nila upang magpasensus.
Si Jose, taga bayan siya ng Nasaret sa probinsiya ng Galilea. Lahi siya ni Haring David, ipinanganak siya sa Bethlehem sa probinsiya ng Judea. Kaya pumunta siya doon upang magpasensus,
kasama niya si Maria na pakakasalan niya na malapit ng manganak.
Habang nasa Bethlehem sila, dumating na ang oras ng panganganak ni Maria.
Ngunit dahil wala ng lugar para sa kanila sa bahay, Tumira nalang sila sa bahay na tirahan ng mga hayop, Ipinanganak niya ang panganay niya na isang lalake. Ibinalot niya ng lampin ang sanggol at ipinahiga sa pinagkakainan ng mga alaga.
Sa gabing iyon, may mga nagpapastol ng tupa na malapit sa Bethlehem na nagpupuyat magbantay sa mga tupa nila.
Ngayon, kaagad nagpakita sa kanila ang isang anghel ng Diyos at may nakakasilaw na liwanag sa palibot nila, Kaya takot na takot sila.
Ngunit sinabi ng anghel sa kanila, <<Huwag kayong matakot dahil pumunta ako dito upang sabihin sa inyo ang mabuting balita na magbibigay ng kasiyahan sa lahat ng tao.
Dahil ipinanganak ngayon sa Bethlehem sa bayan ni Haring David ang Tagapagligtas ay Panginoon na si Cristo.
Ito ang palatandaan ninyo. Makikita ninyo ang isang sanggol na ibinalot sa lampin buy nakahiga sa pinagkakainan ng mga alaga>>
Pagkatapos nagsalita ng anghel, kaagad nagpakita ang maraming anghel sa langit na samasamang nagpupuri sa Diyos. Sinabi nila,
<<Purihin ang Diyos na nasa langit! At sa mundo, may roon ng kapayapaan ang mga taong kalugodlugod sa kanya.>>
Nang pumunta na sa langit ang mga anghel, nag-usap-usap ang mga nagpapastol ng tupa. Sinabi nila, <<Halikayo dahil pupunta tayo sa Bethlehem at titignan natin ang mga nangyari na sinabi sa atin ng anghel ng Diyos.>>
Kaya nagmadali silang pumunta sa Bethlehem. Pagdating nila doon, nakita nila si Maria at si Jose kasama nila ang sanggol na nakahiga sa pinagkakainan ng mga alaga.
Nang makita nila ang sanggol, ibinalita nila ang sinabi ng anghel tungkol sa kanya.
Namangha ang lahat ng nakarinig sa sinabi ng mga nagpapastol.
Ngunit si Maria, itinanim niya sa kalooban niya ang lahat at iniisip niya ito.
Bumalik sa pinagpapastulan ang mga nagpapastol na pinupuri nila ang Diyos dahil sa lahat ng narinig at nakita nila. Dahil totoo ang lahat ng sinabi ng anghel sa kanila.
Pagdating ng ikawalung araw, ipinatuli ang sanggol at pinangalanan nilang Jesus, dahil iyan ang pangalan na sinabi ng anghel bago pa siya ipaglihi.
Nang dumating na ang araw ng paglilinis kila Maria at kay Jose, pumunta sila sa templo sa bayan ng Jerusalem upang tuparin ang Kautusan na ipinasulat kay Moises. Dinala rin nila si Jesus upang ihandog sa Diyos.
Dahil ito ang nakasulat sa kautusan ng Panginoon, "Ang lahat ng panganay na lalaki, kailangan ihandog sa Panginoon.>
Kaya naghandog, dahil iyan ang nasa kautusan ng Panginoon.>>
May Isang lalaki doon sa Jerusalem na ang pangalan ay Simeon. Matuwid siya at may takot siya sa Diyos at nasa kanya ang Ispirito ng Diyos. Naghihintay rin siya sa pagdating ng Cristo na Magliligtas sa Israel.
Sinabi ng Espirito ng Diyos sa kanya, <<Hindi ka mamamatay hangga't hindi mo nakita ang Cristo na ipinangako ng Diyos.>>
Sa araw na iyon, pinapunta siya ng Espirito ng Diyos sa templo. Kaya nang nasa templo na siya, pumasok si Jose at si Maria na kalungkalong niya ang sanggol. Dahil gagawin nila ang nasa kautusan tungkol sa kanya.
Si Simeon, kinalong niya ang sanggol at pinuri niya ang Diyos. Sinabi niya,
<<Panginoon, isa lang akong naglilingkod sa iyo. Ngayon, nahintay ko na ang Tagapagligtas na ipinangako mo na inihanda mo para sa lahat ng tao. Ay siyang magbibigay ng liwanag sa isip ng mga hindi Judio, at siya ang magbibigay ng karangalan sa mga Israelita na pinili mo. Panginoon, kunin mo na ako ngayon ng may kapayapaan, dahil natupad na ang ipinangako mo sa akin.>>
<range>
<range>
<range>
Namangha ang mga magulang ng sanggol sa sinabi ni Simeon tungkol sa kanya.
Sinabi ni Simeon kay Maria na ina ni Jesus, <<Pagpalain kayo ng Diyos. Ang sanggol na ito, inihanda upang itaas o ibaba ang mga tao sa Israel. Kahit siya ang magiging tanda na galing sa Diyos, kinakalaban pa rin siya ng maraming tao.
Sa ganoon, masasaktan ka rin, katulad ng matulis na itak na isinaksak sa puso mo. At dahil sa gagawin mo, maipapaalam ang nasa isip ng maraming tao.>>
Naroon din sa templo ang isang propetang babae na ang pangalan ay Ana. Anak siya ni Fanuel na lahi ni Asher. Umabot siya sa pagkatanda niya. Pitong taon ang pagsasama nilang mag-aasawa mula ng ikinasal sila.
bago siya nabiyuda. Ngayon walumpo at apat na taong gulang na siya. Araw at gabi siyang pumupunta sa templo upang magsimba sa pamamagitan ng pag-aayuno at pananalangin.
Sa oras ding iyon, lumapit siya kay Maria at kay Jose at nagpasalamat siya sa Diyos. Mayroon ding tao doon na naghihintay sa pagdating ni Cristo. Kaya sinabi ni Ana sa kanila, <<Ito ang sanggol na ipinangako ng Diyos ay ang Cristong magtutubos sa kasalanan ng mga Israelita!>>
Nang matupad na ni Jose at ni Maria ang lahat ng dapat nilang gawin na nadoon sa kautusan ng Panginoon, umuwi na sila sa Nasaret na siyang bayan nila sa probinsiya ng Galilea.
Lumaki si Jesus at naging malakas, nasa kanya ang karunungan at kabutihan ng Diyos.
Sa bawat taon, may Piesta ng Kaligtasan sa Jerusalem. Nakaugalian ni Jose at ni Maria ang makipiesta upang maalala nila ang pagliligtas ng Diyos sa mga ninuno nila sa bansa ng Egipto.
Nang labingdalawang taon na si Jesus, pumunta silang muli sa Piesta ng Kaligtasan. Dahil ito ang nakaugalian nila.
Pagkatapos ng Piesta, nang umuwi na sila, hindi alam ng mga magulang ni Jesus na nagpaiwan siya sa Jerusalem.
Akala nila kasama na siya ng mga kabaryo nila sa paglalakad nila. Nang hapun na, hinanap nila siya sa mga kamag-anak nila at sa mga kaibigan nila.
Nang hindi siya makita ng mga magulang niya, bumalik sila sa Jerusalem upang hanapin nila siya doon.
Nang ikatlong araw, nakita nila si Jesus sa templo na nakaupo sa gitna ng mga tagapagturo ng kautusan. Nakikiknig siya at nagtatanong sa kanila.
Ang lahat taong naroon na nakarinig, namangha sila sa karunungan niya at sa mga sagot niya.
Nang makita siya ng mga magulang niya, namangha sila. Kaya sinabi ng ina niya, <<Anak ko bakit mo ginawa sa amin iyan? Nag-alala kami sa paghahanap sa iyo!>>
Sumagot si Jesus, <<Ina, bakit hinahanap ninyo ako? Hindi ba ninyo alam na dapat nandito ako sa bahay ng Ama ko?>>
Ngunit hindi nila naunawaan ang ibig niyang sabihin
Umuwi si Jesus sa Nasaret kasama ng mga magulang niya at masunurin siya sa kanila. Si Maria, itinanim niya sa puso niya ang lahat ng nangyari.
Lumaki si Jesus at naging marunong siya. Kalugodlugod siya sa Dios at sa mga tao.
Nang ikalabinglimang taon ng paghahari ni Emperador Tiberio sa Roma, si Poncio pilatoy gobernador sa probinsya ng Judea, si Herodes Antipas na gobernador sa Probinsya ng Galilea, si Felipe ang kapatid niya na gobernador sa Iturea at sa Traconite at si Lisanias ang Gobernador sa Abilinia.
Ang mga pinakapunong pari naman, sina Anas at si Caifas. Sa panahong iyon, nasa ilang si Juan na anak ni Zacarias. Ipinaalam ng Diyos ang salita niya kay Juan.
Kaya pinuntahan ni Juan ang mga lugar na magkabila sa ilog Jordan. Ipinangaral niya sa mga tao na, <<Pagsisihan at hihinto na ninyo ang paggawa ng kasalanan at magpabautismo kayo upang patawarin kayo ng Diyos.>>
Sa ginawa niyang iyan, natupad ang isinulat ni Propeta Isaias, <<May isang tumatawag sa ilang ang sinasabi niya, <Ihanda ninyo ang daraanan ng Panginoon Ituwid ninyo ang bawat daraanan niya!
Tambakan ninyo ang mga mababang lugar, at patagin ang mga bundok. Ituwid ninyo ang mga baku-bakong daan, at ayusin ang mga likulikong daan.
At makikita ng lahat ng tao ang pagliligtas na gawin ng Diyoss.> >>
Pumunta kay Juan ang maraming tao upang magpabautismo. Sinabi niya sa kanila, <<Kayong katulad ng ulupong, sino ang nagsabi sa inyo na makakatakas kayo sa darating na parusa ng Diyos?
Kung totoong nagsisi kayo sa mga kasalanan ninyo, ipakita ninyo sa mga gawa ninyo. Huwag ninyong isipin na hindi kayo mapaparusahan dahil lahi kayo ni Abraham. Sinasabi ko sa inyo na kahit ang mga batong ito, magagawa ng Diyos na mga lahi ni Abraham.
Ngayon, katulad kayo ng punong kahoy na hindi namumunga ng mabuti. Kaya nakahanda ng magparusa ang Diyos sa inyo na parang palakol na nakahandang pumutol ng punong kahoy at itapon sa apoy.>>
Tinanong ng mga tao si Juan, <<Kung ganoon pala, ano ang dapat naming gawin?>>
Sumagot si Juan, <<Kung mayroon kayong dalawang damit, ibigay ninyo ang isa sa taong walang damit. At kung mayroon din kayong pagkain bigyan ninyo ang walang pagkain.>>
Mayroon ding mga maniningil ng buwis na dumating upang magpabautismo. Tinanong nila siya, <<Guro ano ang dapat naming gawin?>>
Sinagot sila ni Juan, <<Huwag kayong maniningil nang mahal ng higit pa sa dapat ninyong singilin. >>
Mayroon ding mga sundalo na nagtanong sa kanya, <<At kami naman. Ano ang dapat naming gawin?>> << Sinabi ni Juan sa kanila, <<Huwag kayong pumilit kumuha ng hindi sa inyo o magbintang ng hindi totoo. Dapat kayong matuwa sa mga sahod ninyo!>>
Naghihintay ang mga tao sa pagdating ni Cristo na ipinangako ng Diyos. Kaya inisip nila, <<Baka si Juan na ang Cristo na hinihintay namin.>>
Ngunit sinabi ni Juan sa kanila, <<Binabautismuhan ko kayo sa tubig, ngunit may isang darating na makapangyarihan pa sa akin. Hindi ako dapat magdala ng sandalyas niya. Babautismuhan niya kayo sa Espirito ng Diyos at sa apoy.
Siya ang maghihiwalay ng gumagawa ng mabuti sa mga gumagawa ng kasamaan katulad ng isang tumatahip ng trigo. Dahil ang trigong naitahip na, yon ang itinatago. Ngunit ang ipa, iyon ang sinusunog sa apoy na hindi namamataya.>>
Sa pagpapahayag ni Juan ng Mabuting Balita, marami parin ang ipinapangaral niya.
Kaya kahit si Herodes Antipas ang gobernador sa probinsya ng Galilea, pinagsabihan siya ni Juan dahil sa masamang ginagawa niya. Sinabi niya, <<Hindi tama na naging asawa mo si Herodias na asawa ng kapatid mo!>>
Kaya ipinakulong niya si Juan. Sa ganoon, naragdagan ang kasalanan ni Gobernador Herodes Antipas.
Noong hindi pa ipinakulong si Juan, nagbautismo siya sa mga tao. Ngayon, nagpabautismo rin sa kanya si Jesus. At ng manalangin si Jesus, bumukas ang langit
at bumaba sa kanya ang Espirito ng Diyos na katulad ng isang kalapati. At may isang tinig na mula sa langit na nagsasabi, <<Ikaw ang minamahal kong Anak na kalugodlugod sa akin.>>
Nang magsimula ng mangaral si Jesus tatlungpong taon na siya. Kahit naipanganak siya sa pamamagitan ng kapangyarihan ng Espirito ng Diyos, akala ng mga tao, si Jesus anak siya ni Jose na anak ni Eli.
Si Eli, anak siya ni Matat, na anak naman ni Levi. Si Levi, anak siya ni Melki, na anak naman ni Janai. Si Janai, anak siya ni Jose,
na anak naman ni Matatias. Si Matatias, anak siya ni Amos, na anak rin naman ni Nahum. Si Nahum, anak siya ni Esli, na anak din naman ni Nagai.
Si Nagai, anak siya ni Matat, na anak din naman ni Matatias. Si Matatias, anak siya ni Semein, na anak din naman ni Josec. Si Josec, anak siya ni Joda,
na anak din naman ni Joanan. Si Joanan, anak siya ni Resa, na anak din naman ni Zerubabel. Si Zerubabel, anak siya ni Salatiel, na anak din naman ni Neri.
Si Neri, anak siya ni Melqui, na anak din naman ni Adi. Si Adi, anak siya ni Cosam, na anak din naman ni Elmadam. Si Elmadam, anak siya ni Er,
na anak din naman ni Josue. Si Josue, anak siya ni Eliezer, na anak din naman ni Jorim. Si Jorim, anak siya ni Matat, na anak naman ni Levi.
Si Levi, anak siya ni Simeon, na anak din naman ni Juda. Si Juda, anak siya ni Jose, na anak din naman ni Jonam. Si Jonam, anak siya ni Eliaquim,
na anak din naman ni Melea. Si Melea, anak siya ni Menna, na anak din naman ni Matat. Si Matat, anak siya ni Natan, na anak din naman ni David.
Si David, anak siya ni Jesse, na anak din naman ni Obed. Si Obed, anak siya ni Boaz, na anak din naman ni Salmon. Si Salmon, anak siya ni Naason,
na anak din naman ni Aminadab. Si Aminadab, anak siya ni Admin, na anak din naman ni Arni. Si Arni, anak siya ni Esrom, na anak din naman ni Fares. Si Fares, anak siya ni Juda,
na anak din naman ni Jacob. Si Jacob, anak siya ni Isaac, na anak din naman ni Abraham. Si Abraham, anak siya ni Terah, na anak din naman ni Nahor.
Si Nahor, anak siya ni Serug, na anak din naman ni Reu. Si Reu, anak siya ni Peleg, na anak din naman ni Eber. Si Eber, anak siya ni Sala,
na anak din naman ni Cainan. Si Cainan, anak siya ni Arfaxad, na anak din naman ni Shem. Si Shem, anak siya ni Noe, na anak din naman ni Lamec.
Si Lamec, anak siya ni Metusalem, na anak din naman ni Enoc. Si Enoc, anak siya ni Jared, na anak din naman ni Mahalaleel. Si Mahalaleel, anak siya ni Cainan, na anak din naman ni Enos.
Si Enos, anak siya ni Set, na anak din naman ni Adan. At si Adan, anak siya ng Diyos.
Ngayon, napuspos ng Espirito ng Diyos si Jesus. Umalis siya sa Ilog ng Jordan at inihatid siya ng Espirito ng Diyos sa ilang.
Sa loob ng apatnapong araw, tinutukso siya ni Satanas. Sa panahong iyo, hindi kumakain si Jesus kahit anuman. Kaya gutom na gutom siya.
Sinabi ni Satanas sa kanya, << Kung ikaw ang Anak ng Diyos, gawin mong pagkain ang batong ito.>>
Ngunit sinagot siya ni Jesus, <<Ito ang nasusulat sa salita ng Diyos, <Hindi lang sa pagkain nabubuhay ang tao.> >>
Pagkatapos, dinala na naman siya ni Satanas sa isang mataas na lugar upang tuksuin. Kaya ipinakita sa kanya ang lahat ng kaharian sa mundo sa isang kisap.
Sinabi ni Satanas, <<Ibibigay ko sa iyo ang lahat ng tungkulin at lahat ng ari-ariang iyan, dahil ibinigay ito sa akin at maaari ko ring ibigay kahit sinumang gusto kong bigyan.
Kaya kung pupurihin mo ako, ibibigay ko sa iyo ang lahat ng iyan.>>
Sumagot si Jesus, <<Nasa kasulatan, <Ang Panginoon mong Diyos lamang ang pupurihin at paglilingkuran mo.>>
Pagkatapos, dinala siya ni Satanas sa Jerusalem sa taas ng templo at sinabi niya kay Jesus, <<Kung ikaw ang Anak ng Diyos, magpatihulog ka dito.
Dahil nasa kasulatan, <Isusugo ng Diyos ang mga anghel niya upang ingatan ka nila.>
At <Sasaluhin ka nila upang hindi matisod sa bato ang paa mo.> >>
Ngunit sinagot siya ni Jesus, <<Ito ang nakasulat sa salita ng Diyos, <Huwag mong subukan ang Panginoon mong Diyos.>>>
Pagkatapos tuksuin ni Satanas si Jesus sa lahat ng paraan, iniwan niya siya at naghintay nalang siya ng mabuting oras upang tuksuing muli.
Bumalik si Jesus sa probinsya ng Galilea na nasa kanya ang kapangyarian ng Espirito ng Diyos. Kumalat ang balita tungkol sa kanya sa lahat ng lugar doon.
Nagturo siya sa mga bahay na pinagtitipunan ng mga Judio at pinuri siya ng lahat ng tao.
Ngayong, umuwi si Jesus sa Nazaret sa lugar na kinalakihan niya. Nang Araw ng Pamamahinga, pumasok siya sa bahay na pinagtitipunan ng mga Judio na dati niyang ginagawa. Tumayo siya upang magbasa ng Salita ng Diyos.
Iniabot sa kanya ang nakarolyong pinagsulatan ng salita ni propeta Isaias. Kaya binuksan niya, dahil binasa niya ang ganito,
<<Ang Espirito ng Panginoon, ay nasa akin, dahil itinalaga niya akong mangaral ng Magandang Balita sa mga mahihirap. Isinugo niya akong magpaalam sa mga nahuli na makakalaya na sila at sabihin sa mga bulag na makakakita na sila. Isinugo rin niya ako upang palayain ang mga inaalipin.
At ipaalam na dumating na ang panahon ng pagliligtas ng Panginoon.
Pagkatapos, inirolyo ni Jesus ang kasulatan at ibinalik niya sa naglilingkod. Kaya umupo siya upang mangaral. At pinagmasdan siya ng lahat ng nandoon.
Sinabi niya sa kanila, <<Ngayon, habang nakikinig kayo, natupad na ang nasa kasulatan.>>
Namangha ang lahat ng tao at sinabi nila, <<Puro mahusay ang pananalita niya! <<Hindi ba anak lang siya ni Jose na kabaryo natin!>>
Kaya sinabi ni Jesus sa kanila, <<Siguradong babanggitin ninyo sa akin ang kasabihang ito, <Manggagamot, pagalingin mo muna ang sarili mo.> Dahil gusto ninyong ipagawa sa akin ang kamangha mangha dito sa sarili kong bayan na nabalitaan ninyong ginawa ko sa bayan ng Capernaum.>>
Sinabi pa ni Jesus sa kanila, <<Sinasabi ko sa inyo na walang propeta na tinatanggap sa sarili niyang bayan.
Alalahanin ninyo ang nangyari noong panahon ni propeta Elias. Nang hindi nagpaulan ang Diyos ng tatlong taon at kalahati, nagutom ang lahat ng nandoon. Sa panahong iyon, maraming balo sa Israel.
Ngunit hindi pinapunta ng Diyos sa kanila si Elias kundi sa isang balo na hindi Judio na nasa bayan ng Sarepta na sakop ng Sidon.
Ganoon din ang nangyari sa panahon ni propeta Eliseo. Maraming tao sa Israel na mayroong malalang sakit sa balat. Ngunit ang pinagaling ni Eliseo, si Naaman lang na hindi Judio na taga Siria.>>
Nang marinig ng mga taong nandoon ang sinabi ni Jesus tungkol sa pagtulong ng Diyos sa mga hindi Judio, nagalit sila.
Kaya tumayo silang lahat. Itinaboy nila si Jesus sa bayan nila patungo sa bundok na pinagtayuan nila ng bayan nila upang ihulog sana nila siya sa bangin.
Ngunit dumaan si Jesus sa kalagitnaan nila at umalis.
Mula noon, pumunta si Jesus sa bayan ng Capernaum sa probinsyan ng Galilea. Sa Araw ng Pamamahinga, nangaral siya sa mga tao sa bahay na pinagtitipunan ng mga Judio.
Namangha ang mga tao sa pangangaral niya, sapagkat may kapangyarihan ang pagsasalita niya.
Doon sa bahay na pinagtitipunan ng mga Judio may isang lalake na sinapihan ng masamang ispirito na malakas na nagsabing,
<<Jesus na taga Nazaret, sino ka sa amin? Pumunta ka ba dito upang lipulin kami? Alam ka namin kung sino ka! Ikaw ang Banal na isinugo ng Diyos
Ngunit pinagsabihan ni Jesus ang masamang espirito, <<Tumahimik ka at umalis sa kanya! Pagkatapos, itinumba siya ng masamang espirito sa nakikita ng lahat at iniwan siya ng hindi nasaktan.
Kaya namangha ang mga tao at sinabi nila sa bawat isa, <<Ano ito? Bakit may karapatan at kapangyarihan siyang magpalayas ng masamang ispirito at napapalayas niya sila!>>
Kaya kumalat ang balita tungkol kay Jesus sa buong lugar na iyon.
Pagkatapos, umalis si Jesus sa bahay na pinagtitipunan ng mga Judio at pumunta siya sa bahay ni Simon. Mataas ang lagnat ng biyanang babae ni Simon. Kaya kinausap nila si Jesus upang pagalingin siya.
Kaya lumapit si Jesus sa may sakit at pinaalis niya ang lagnat niya. Sa oras ding iyon, kaagad na tumayo ang babae at pinakain niya sina Jesus.
Nang lumubog na ang araw, dinala ng mga tao kay Jesus ang ibat ibang may sakit. Kaya ipinatong niya ang kanyang kamay sa bawat isa at pinagaling niya sila.
Mayroon ding maraming tao na sinapihan ng masamang espirito ang inilapit nila kay Jesus. Nang pinalabas niya ang masamang espirito, malakas nilang sinabi, <<Ikaw ang Anak ng Diyos!>> Ngunit pinagsabihan niya sila at hindi niya sila pinahintulutan na magsalita, sapagkat alam nilang siya ang Cristo na ipinangako ng Diyos.
Nang umaga na, pumunta si Jesus sa isang ilang na lugar. Hinanap siya ng maraming tao. Nang makita nila siya, kinausap nila siya <<Guro, kung maaari, huwag ka munang umalis sa bayan namin.>>
Ngunit sinabi niya sa kanila, <<Hindi maaari, dahil kailangan ko pang ipangaral sa ibang lugar ang Mabuting Balita tungkol sa paghahari ng Diyos, sapagkat iyan ang dahilan na isinugo ako dito sa mundo.>>
Kaya ipinagpatuloy niya ang pangangaral niya sa mga bahay na pinagtitipunan ng mga Judio sa probinsya ng Judea.
Isang araw, habang nagtuturo si Jesus sa tabi ng lawa ng Genesaret, nagsiksikan sa kanya ang maraming tao upang makinig ng Salita ng Diyos.
Doon sa tabi ng lawa, may nakita siyang dalawang bangka na wala ng tao, dahil nagsibaba na ang nanghuhuli ng isda na naghuhugas na ng lambat nila.
Kaya sumakay si Jesus sa bangka ni Simon. At sinabi niya sa kanya, <<Itulak mo ng kaunti ang bangka sa tubig.>> Nang maitulak na ang bangka, umupo si Jesus at doon siya nangaral sa mga tao.
Pagkatapos mangaral ni Jesus, sinabi niya kay Simon, <<Dalhin ninyo ang inyong bangka sa malalim at ihulog ninyo ang mga lambat ninyo upang makakuha kayo ng isda.>>
Sumagot si Simon, <<Guro, napagod na kami, wala man lang kaming nakuha. Ngunit dahil sinabi mo, ihuhulog ko ang mga lambat sa tubig.>>
Nang ginawa nila iyon, halos mapunit na ang kanilang mga lambat dahil sa maraming isda na nakuha nila.
Kaya kinawayan nila ang mga kasamahan nila sa ibang bangka upang lumapit sila at tumulong sa kanila. Nang magtulungan sila, napuno nila ng isda ang dalawang bangka hanggang sa malapit ng lumubog.
Nang makita iyon ni Simon Pedro, lumuhod siya sa harapan ni Jesus. Sinabi niya, <<Panginoon lumayo ka sa akin, dahil makasalanan ako.>>
Sinabi niya iyan dahil namangha siya at ang mga kasama niya sapagkat marami ang nakuha nilang isda.
Kaya namangha sina Santiago at si Juan na mga anak ni Zebedeo na kasama ni Simon Pedro. Sinabi ni Jesus kay Simon Pedro, <<Huwag ka nang matakot, dahil mula ngayon, hindi kana manghuhuli ng isda kundi maglalapit kana ng mga tao na sasampalataya sa akin katulad ng panghuhuli ninyo ng isda.>>
Kaya nang maitabi na nila ang kanilang bangka, iniwan nila ang lahat at sumama sila kay Jesus.
Isang araw, habang si Jesus ay nasa isang bayan, lumapit sa kanya ang isang lalaki na may sakit na ketong. Nagpatirapa siya at nagmakaawa. Sinabi niya, <<Panginoon, kung kalooban mo, pagalingin mo ako.>>
Kaya hinawakan siya ni Jesus at sinabi niya, <<Gusto ko. Gumaling kana.>> Kaya agad na gumaling ang may sakit.
Ipinagbilin ni Jesus sa kanya, <<Huwag mong sabihin kahit kanino ang nangyari sa iyo, kundi pumunta ka sa pari at ipatingin mo ang iyong katawan na magaling na. Pagkatapos, maghandog ka ayon sa isinulat ni Moises bilang pagpapatunay na magaling kana.>>
Pero lalo pang kumalat ang balita tungkol kay Jesus. Kaya dumating pa ang maraming tao upang makinig sa mga aral niya at mapagaling sa mga sakit nila.
Ngunit si Jesus, lagi siyang pumupunta sa ilang upang manalangin doon.
Isang araw, habang nagtuturo si Jesus, nandoon ang ilang Pariseo at tagapagturo ng kautusan na nakaupo sa tabi niya. Mayroon sa kanila na galing sa bayan ng Jerusalem at mayroon ding galing sa lahat ng lugar sa probinsya ng Galilea at sa probinsya ng Judea. Nakay Jesus ang kapangyarihan ng Diyos upang magpagaling ng sakit.
Ngayon, may dumating na ilang lalaki na nagdadala ng isang lalaki na lumpo. Ilalapit sana nila kay Jesus,
pero dahil marami ang tao, hindi sila makapasok. Kaya iniakyat nila ang lalaki na lumpo sa bubong ng bahay at binutasan nila ang atip at dahan-dahan nilang ibinaba ang lalaking lumpo sa harapan ni Jesus.
Nang makita ni Jesus na may pananampalataya sila sa kanya, sinabi niya, <<Kapatid, pinatawad na kita sa mga kasalanan mo.>>
Ngayon, nag-isip ang mga Pariseo at mga tagapagturo ng kautusan ng ganito, <<Sino ang taong ito? Bakit nilalapastangan niya ang Diyos? Walang ibang nagpapatawad ng kasalanan kundi ang Diyos lang.>>
Pero alam ni Jesus ang iniisip nila. Kaya tinanong niya sila, <<Bakit kayo nag-iisip ng ganyan?
Mas magaang sabihin sa lalake na lumpo na, <Pinatawad na kita sa mga kasalanan mo,> dahil hindi ninyo makita kung pinatawad o hindi. Ngunit kung sasabihin ko sa kanya na <Tumayo ka at lumakad,> makikita ninyo kung may kapangyarihan ako o wala.
upang makita ninyo na ako na Anak ng Tao, may kapangyarihan ako dito sa mundo na magpatawad ng mga kasalanan.>> At sinabi niya sa lalake na lumpo, <<Tumayo ka, dalhin mo ang iyong kalapayan at umuwi kana.>>
Kaya kaagad na tumayo ang lalaki sa harapan ng lahat at dinala niya ang kalapayan niya. At umuwing nagpupuri sa Diyos.
Namangha ang lahat ng naroon. Kaya pinuri nila ang Diyos, sinabi nila, <<Sa araw na ito, nakakita kami ng mga kamangha manghang gawa.>>
Pagakatapos niyon, umalis si Jesus at nakita niya ang isang tagasingil ng buwis na ang pangalan ay Levi. Nakaupo siya sa pinagbabayaran ng buwis. Sinabi ni Jesus sa kanya, <<Sumunod ka sa akin.>>
Kaya tumayo si Levi. Iniwan niya ang lahat at sumunod siya kay Jesus.
Naghanda si Levi ng malaking handaan upang parangalan si Jesus. Maraming tagasingil ng buwis at iba pang tao ang nakisalong kumain sa kanila.
Pagkatapos, nagreklamo ang mga Pariseo at ang mga tagapagturo ng kautusan sa mga tagasunod niya, sinabi nila, <<Bakit kumakain kayo at umiinom na kasama ang mga maniningil ng buwis at iba pang mga makasalanan?>>
Sinagot sila ni Jesus, <<Hindi nangangailangan ng manggagamot ang walang sakit kundi yong taong may sakit.
Pumunta ako dito upang tawagin ang mga taong makasalanan upang pagsisihan at iwanan nila ang paggawa ng kasalanan, hindi upang tawagin ang mga taong walang kasalanan.>>
Sinabi ng mga tao kay Jesus, <<Ang mga tagasunod ni Juan at mga tagasunod ng Pariseo, lagi silang nag-aayuno at nananalangin. Bakit ang mga tagasunod mo ay laging kumakain at umiinom?>>
Kaya hinalintulad ni Jesus ang sarili niya sa lalakeng ikinakasal, <<Maaari bang mag-ayuno ang mga bisita sa kasalan habang kasama pa nila ang lalakeng ikinakasal? Hindi!
Ngunit darating ang araw na kukunin sa kanila ang lalaki na ikinakasal. Sa panahong iyan, doon palang sila mag-aayuno.>>
Sinabi rin ni Jesus sa kanila ang talinghagang ito, <<Walang taong nagpupunit ng bagong damit upang itatagpi sa lumang damit. Sapagkat kung gagawin niya iyon, mapupunit ang bagong damit at ang itinagpi sa bago, hindi bagay sa lumang damit.>>
Sinabi pa ni Jesus sa kanila ang isang talinghaga, <<Wala ring naglalagay ng bagong alak sa lumang lalagyan na gawa sa balat, dahil kung gagawin niya iyon, puputok ang lalagyan at mabubuhos ang alak. Pareho silang masasayang!
Ngunit ang bagong alak, dapat ilagay sa bagong lalagyan.
Wala ring taong nakainom ng lumang alak na gustong uminom ng bagong alak. Dahil sasabihin niya, <<Masarap ang lumang alak.> >>
Isang Araw ng Pamamahinga, napadaan sina Jesus sa triguhan. Pumitas ang mga tagasunod niya ng uhay ng trigu at niligis nila ito sa mga kamay nila bago kinain ang mga butil nito.
Pero may ilang mga Pariseo ang nagtanong, <<Bakit ninyo nilalabag ang kautusan tungkol sa Araw ng Pamamahinga?>>
Sinagot sila ni Jesus, <<Hindi pa ba ninyo nabasa ang ginawa ni David noong nagutom siya at ang kanyang mga kasama?
Pumasok siya sa Toldang Sambahan, kumuha siya ng tinapay na inihandog sa Diyos. Kinain niya at ipinakain din niya sa mga kasama niya, kahit nasa kautusan na mga pari lang ang may karapatang kumain niyon.>>
Sinabi pa ni Jesus sa mga Pariseo, <<Ako na galing sa langit na ipinanganak ng Tao ang makakapagsabi kung ano ang mabuting gawin sa Araw ng Pamamahinga.>>
Isa pang Araw ng Pamamahinga, muling pumasok si Jesus sa isang bahay na pinagtitipunan ng mga Judio at nangaral siya. May isang lalake doon na paralisado ang kanang kamay.
Ang mga tagapagturo ng kautusan at mga Pariseo, binabantayan nila si Jesus. Dahil kung pagagalingin niya ang lalaki sa Araw ng Pamamahinga, mayroon silang maipaparatang sa kanya.
Ngunit alam ni Jesus ang iniisip nila. Kaya sinabi niya sa lalaki, <<Tumayo ka at lumapit sa harapan.>> Kaya tumayo ang lalake at lumapit sa kanya.
Pagkatapos, sinabi ni Jesus sa mga Pariseo at sa mga tagapagturo ng kautusan, <<Tatanungin ko kayo, <Ano ang ipinapahintulut ng kautusan sa Araw ng Pamamahinga? Gumawa ng mabuti o gumawa ng masama? Magligtas o pumatay?> >>
Kaya tumingin si Jesus sa lahat ng nakapalibot sa kanya at sinabi niya sa lalaki, <<Iunat mo ang iyong kamay.>> Kaya iniunat ng lalaki ang kanyang kamay at gumaling nga.
Ngunit ng makita ng mga Pariseo at tagapagturo ng kautusan na nagpagaling siya sa Araw ng Pamamahinga, nagalit sila. Kaya pinag-usapan nila kung ano ang gagawin nilang masama kay Jesus.
Sa panahong iyon, pumunta si si Jesus sa bundok at inumaga siyang nanalangin sa Diyos.
Kinaumagahan, tinawag niya ang mga tagasunod niya dahil pipili siya ng tatawagin niyang labindalawang apostol,
si Simon na pinangalanan niyang Pedro at si Andres na kapatid niya, si Santiago, si Juan, si Felipe, si Bartolome,
si Mateo, si Tomas, si Santiago na anak ni Alfeo. Si Simon na sumasalungat sa guberno ng Roma,
at si Judas na anak nang ibang Santiago, at si Judas Iscariote na nagkanulo kay Jesus.
Pagkatapos niyang pumili ng apostol niya, bumaba sila mula sa bundok at tumigil sa isang patag na lugar. Naroon ang maraming tagasunod niya at nandoon din ang napakaraming tao na galing sa probinsya ng Judea at sa bayan ng Jerusalem at galing sa tabi ng dagat sa bayan ng Tiro at sa bayan ng Sidon.
Pumunta sila doon upang makinig kay Jesus at pagalingin sila. Kaya pinagaling niya ang mga may sakit at mga sinapihan ng masamang espirito.
Kaya pinagsikapan ng lahat na mahipo nila siya, dahil nasa kanya ang kapangyarihan ng Diyos na magpagaling sa lahat ng may sakit.
Tinignan niya ang kanyang mga tagasunod at sinabi niya, <<Mapalad kayong mga mahihirap, sapagkat mabibilang kayo sa pinag-aarihan ng Dios.
Mapalad kayong mga nagugutom ngayon, sapagkat mabubusog kayo. Mapalad kayong mga tumatangis ngayon, sapagkat tatawa kayo.
Mapalad kayo kung kapopootan nila kayo at kung ihiwalay nila kayo at kung lalaitin kayo ng lahat ng tao dahil sa pagsunod ninyo sa akin na ipinanganak ng Tao na galing sa langit.>>
Sapagkat ganoon din ang ginawa ng mga ninuno nila sa mga propeta noon. Kaya kung nararanasan ninyo iyan, masaya kayo at lumundag kayo dahil sa tuwa, sapagkat mahalaga ang gantimpala ninyo sa langit.
<<Kayong mga mayayaman, kawawa kayo pagdating ng panahon, dahil natanggap na ninyo ngayon ang inyong kaginhawaan.
<<Kayong mga busog ngayon, kawawa kayo pagdating ng panahon, dahil magugutom kayo. <<Kayong mga tumatawa ngayon, kawawa kayo pagdating ng panahon, dahil magluluksa kayo at iiyak.
Kayong mga pinupuri ng lahat ng tao ngayon, kawawa rin kayo pagdating ng panahon dahil ganoon ang ginawa ng mga ninuno nila sa mga nagkukunwaring propeta.
Ngayon, sinabi ni Jesus, <<Ngunit sinasabi ko sa inyong mga nakikinig sa akin, mahalin ninyo ang mga kaaway ninyo at gumawa kayo ng mabuti sa mga may masakit na loob sa inyo.
Manalangin kayo para sa mga nanlalait sa inyo na pagpalain sila ng Diyos at manalangin kayo para sa mga nagpapahirap sa inyo.
Kung may sumampal sa iyong pisngi, ipasampal mo rin ang kabila. Kung may kumuha ng balabal mo, huwag mo rin ipagkait ang damit mo.
Kung may humingi sa inyo, bigyan mo siya. At kung may kumuha ng ari-arian mo, huwag mo nang bawiin.
Gawin ninyo sa mga kapawa ninyo ang gusto ninyong gawin nila sa inyo.
Kung ang mga nagmamahal lang sa inyo ang minamahal ninyo, hindi kayo pupurihin ng Diyos. Sapagkat kahit ang mga makasalanan na tao, minamahal din nila ang mga nagmamahal sa kanila.
At kung ang ginagawan lang ninyo ng mabuti ay ang taong gumagawa ng mabuti sa inyo, hindi kayo pupurihin ng Diyos. Sapagkat kahit ang mga makasalanan, ganoon din ang ginagawa nila.
Kung ang pahihiramin lang ninyo ay ang nakakabayad sa inyo, hindi kayo pupurihin ng Diyos. Sapagkat kahit ang mga makasalanan, nagpapahiram din sila sa kapwa nila makasalanan, dahil panatag ang kalooban nila na ibabalik nila iyon!
Hindi ganoon ang gawin ninyo, kundi mahalin ninyo ang mga kaaway ninyo, At pahiramin ninyo sila ng walang hinihintay na kapalit. Kung ganoon ang gagawin ninyo, malaki ang gantimpala ninyo at mapapatunayan na mga anak kayo ng Diyos na Makapangyarian. Sapagkat mabuti siya kahit sa mga taong walang utang na loob at sa mga masamang tao.
Maging maawain kayo katulad ng Ama ninyong Diyos na maawain.>>
<<Huwag kayong humusga sa inyong kapwa upang hindi rin kayo husgahan ng Diyos. Huwag din kayong humatol sa kapwa ninyo upang hindi rin kayo hatulan ng Diyos.>> Magpatawad kayo upang patawarin kayo ng Diyos.
Magbigay kayo sa iba upang bigyan din kayo ng Diyos. Dahil ang ibibigay ninyo, ibabalik niya nang tamang takal, siksik, liglig hanggang umapaw. Dahil kung ano ang pangsukat na ginamit ninyo sa pamimigay sa iba, ang siyang pangsukat na gagamitin ng Diyos sa inyo.>>
Sinabi rin ni Jesus ang talinghagang ito, <<Maaari bang mag-akay ang bulag sa kapwa niya bulag? Hindi! Dahil pareho silang mahuhulog sa hukay kung gagawin nila iyon.
Walang mag-aaral na marunong pa sa nagtuturo sa kanya. Ngunit kung naturuan siyang mabuti, magiging katulad siya ng nagtuturo sa kanya.
<<Bakit nakikita mo ang puwing sa mata ng kapwa mo, pero hindi mo nakikita ang malaking puwing sa mata mo?
Paano mo masasabi sa kanya, <<Kapatid, hayaan mong alisin ko ang puwing sa mata mo,> pero hindi mo naman nakikita ang malaking puwing sa mata mo? Mapagkunwari! Alisin mo muna ang malaking puwing sa mata mo upang makakita kang mabuti. Sa ganoon, maalis mo ang puwing sa mata ng kapatid mo.>>
<<Sinabi pa ni Jesus, <<Ang mabuting punong kahoy, hindi namumunga ng hindi kinakain at ang punong kahoy na hindi mabuti, hindi namumunga ng kinakain.
Bawat punong kahoy, malalaman sa mga bunga niya. Sapagkat ang halamang matinik, hindi namumunga ng igos o ubas.
Ganoon din sa mga tao. Ang taong mabuti ang ugali, nagsasalita siya ng puro katotohanan, sapagkat puno ng kabutihan ang kanyang puso. Ngunit ang masamang ugali, nagsasalita siya ng puro kasamaan, sapagkat puno ng kasamaan ang puso niya. Sapagkat kung ano ang nasa puso ng isang tao, yon ang sasabihin niya.>>
Sinabi pa ni Jesus, <<Bakit tinatawag ninyo akong, <Panginoon, Panginoon> pero hindi naman ninyo sinusunod ang mga sinasabi ko?
Ganito ang lumalapit sa akin na nakikinig at sumusunod sa mga salita ko. Katulad siya ng
isang taong naghukay ng malalim upang itayo niya ang kanyang bahay sa pundasyon na bato, nang dumating ang baha, hindi nagiba ang bahay niya, matatag ang pagkakapundasyun niya.
Ngunit ang taong nakikinig sa sinasabi ko, pero hindi naman niya sinusunod, katulad siya ng tao na gumawa ng bahay na walang pundasyon. Nang dumating ang baha, kaagad na bumagsak at nawasak ang bahay niya. >>
Nang matapos turuan ni Jesus ang mga tao, pumunta siya sa bayan ng Capernaum.
Naroon ang isang kapitan ng mga sundalong Romano. Mayroon siyang alipin na minamahal na may sakit at malapit ng mamatay.
Nang mabalitaan ng kapitan ang tungkol kay Jesus, nagpatulong siya sa mga matatandang Judiong nanunungkulan upang kausapin nila si Jesus na puntahin siya sa bahay niya at pagalingin ang alipin niya.
Nang makarating na sila kay Jesus, pinakiusapan nila siyang mabuti, <<Kung maaari sana, tulungan mo ang kapitan dahil nararapat siyang tulungan.
Dahil mahal na mahal niya tayong mga Judio at siya ang nagpagawa ng bahay na pinagtitipunan natin.>>
Kaya sumama sa kanila si Jesus. Nang malapit na sila sa bahay ng kapitan ng sundalo, inutusan din ng kapitan ang ilang kaibigan niya na salubungin si Jesus at ipinasabi sa kanya, <<Panginoon, kahit hindi kana daw pumunta sa bahay niya dahil hindi siya nararapat na puntahan
Kaya, hindi na siya lumapit, dahil hindi siya nararapat na humarap sa iyo. Ngunit kong sasabihin mo daw na gagaling ang alipin niya, gagaling nga.
Alam niya ito, dahil siya man, mayroon ding mga nanunungkulan na makapangyarihan pa sa kanya. At may mga sinasakupan din siyang mga sundalo. Kung sasabihin niya sa isa na, <Pumunta siya doon,> pupunta nga siya doon. Kung sabihin niyang, <Halika dito,> lalapit siya. At kung ano ang ipag-uutos niya sa alipin niya, gagawin niya.>>
Nang marinig ni Jesus ang ipinasasabi ng kapitang sundalo, namangha siya at humarap sa mga taong sumusunod sa kanya. Sinabi niya, <<Kahit sa mga Israelita wala pa akong nakitang ganito kalaki ang pananampalataya. >>
Nang bumalik sa bahay ang mga inutusan ng kapitan, nakita nga nilang gumaling na ang alipin.
Pagkatapos, pumunta si Jesus sa bayan na ang pangalan ay Nain. Sumama sa kanya ang mga tagasunod niya at ang maraming tao.
Nang malapit na sila papasok ng bayan ng Nain, nakasalubong nila ang maraming taong maglilibing ng patay. Dahil namatay ang nag-iisang lalaki na anak ng biyudang babae. Maraming taga-bayan ang nakikipaglibing na kasama niya.
Nang makita ng Panginoong Jesus ang biyuda, naawa siya. Kaya sinabi niya, <<Kapatid, huwag kang umiyak,>>
Lumapit siya at hinawakan niya ang higaan ng patay na dala ng naglilibing. Kaya huminto sila, at sinabi ni Jesus sa lalaking patay, <<Kapatid ko, gumising kana.>>
Umupo ang patay at nakiusap na. Inakbayan siyang ibinigay ni Jesus sa kanyang ina. Sinabi niya, <<Ito ang anak mo>>
Kaya sa takot nila sa nangyari, kinilabutan ang lahat ng tao at nagpuri s Diyos. Sinabi nila, <<Talagang tinutulungan tayo ng Diyos! Dahil lumitaw sa atin ang makapangyarihang propeta niya.>>
Ang tungkol sa ginawa ni Jesus, kumalat sa buong probinsiya ng Judea at sa mga lugar na nakapalibot.
Ngayon, ang mga tagasunod ni Juan na Nagbabautismo, pinuntahan nila si Juan sa bilangguan at sinabi nila sa kanya ang lahat ng ginawa ni Jesus. Nang malaman ni Juan iyon, inutusan niya ang dalawa sa mga tagasunod niya kay Jesus upang itanong sa kanya ang ganito, <<Ikaw na ba ang hinihintay naming darating o maghihintay pa kami ng iba?>>
<range>
Nang makarating nga sila kay Jesus, sinabi nila << Inutusan kami ni Juan na Tagapagbautismu upang itanong namin sa iyo kung ikaw na ba ang hinihintay naming darating o maghihintay pa kami ng iba.>>
Sa mga oras na iyon, marami ang pinagaling ni Jesus na may mga sakit at mga bulag. Marami ding mga sinaniban ng masamang ispirito na pinalayas niya sa mga tao.
Kaya sinabi ni Jesus sa mga tagasunod ni Juan, << Bumalik na kayo kay Juan at ibalita ninyo sa kanya ang nakita at narinig ninyo ngayon. Nakakita na ang mga bulag. Nakalakad na ang mga lumpo. Gumaling na ang mga may ketong. Nakarinig ang mga hindi nakakarinig. Binubuhay ang mga patay. At ipinapangaral na sa mga mahihirap ang Mabuting Balita.
Mapalad ang taong hindi nag-aalinlangan sa akin.
Pagkaalis ng mga tagasunod ni Juan, tinanong ni Jesus ang mga tao, <<Noong pumunta ako sa ilang, anong kasiguraduhan na gusto ninyong makita? Isang timbo ba na naiihipan ng hangin? Hindi!.
Isang tao ba na nakadamit na maganda at namumuhay sa magadang kalagayan, nakikita lang sa bahay ng hari.
Pumunta rin ba kayo sa ilang upang makita ang isang propeta? Oo. Totoong isa ngang propeta si Juan. Ngunit sinasabi ko sa inyo na higit pa siya sa isang propeta, kundi higit pa siya sa isang propeta.
Dahil si Juan ang tinutukoy ng Diyos noong sinabi niya sa Kasulatan, <Mayroon akong isang isusugo na mauuna sa iyo upang ihanda ang dadaanan mo.> >>
Sinabi pa ni Jesus. <<Sinasabi ko sa inyo na walang taong ipinanganak na higit pa kay Juan. Ngunit kung sinuman ang pinakamababa sa mga taong kasama sa paghahari ng Diyos, higit pa siya kay Juan.>>
Nang marinig ng mga tao at mga maniningil ng buwis ang pangangaral ni Jesus, sinabi nila, <<Tama ang ipinapagawa ng Diyos.>> Sinabi nila iyan dahil nagpabawtismo sila kay Juan.
Ngunit ang mga Pariseo at mga tagapagturu ng kautusan, hindi sila nagpabawtismo kay Juan. Kaya hindi nila tinanggap ang ipinapagawa ng Diyos sa buhay nila.
Sinabi pa ni Jesus, <<Sa ano ko maihahalintulad ang mga tao sa panahon ngayon? Kanino ko sila maihahalintulad?
Maihahalintulad ko sila sa mga bata na nakaupo sa palaruan. Sinasabi nilang malakas sa kalaro nila na, <Tinugtugan namin kayo nang plauta, ngunit hindi kayo sumayaw. Umawit kami ng awit para sa patay, ngunit hindi kayo umiyak.> >>
<<Ganoon din kayo dahil ng dumating dito si Juan na nag-aayuno at hindi umiinom ng alak, bakit sinasabi ninyong, <Sinasapian ng masamang espirito ang taong iyan.>
At ako na galing sa langit na ipinanganak ng Tao, nang dumating ako dito, nakita ninyo ako na kumakain at umiinom ng alak, bakit sinasabi ninyong, <Tignan ninyo ang taong iyan! Matakaw siya at lasenggo, kaibigan siya ng mga maniningil ng buwis at mga mapanggawa ng kasalanan.>
Ngunit ganoon paman, mapapatunayang totoo ang karunungan ng Diyos sa mga taong sumusunod sa mga itinuturo namin.>>
Ngayon, may isang Pariseo ang pangalan niya ay Simon inanyayahan niya si Jesus na kumain sa bahay niya. Kaya pumasok si Jesus upang kumain.
Sa bayang iyon, may isang babae na kilalang hindi mabuting babae. Nang malaman niyang kumakain si Jesus sa bahay ni Simon, pumunta siya roon na daladala ang mamahaling pabango na nasa magandang lalagyan na gawa sa batong alabastro.
Ngayon, nang naroon na ang babae, lumapit siya sa likuran ni Jesus sa tabi ng paa niya. Umiyak siya doon hanggang sa mapatakan ng luha ang paa ni Jesus. Kaya pinunasan niya ng buhok niya ito, hinagkan niya ang paa at dahan-dahang binuhusan ng pabango.
Si Simon na nag-anyaya kay Jesus, nang makita niya ang ginawa ng babae, sinabi niya sa kanyang sarili, <<Kung totoong propeta ang taong ito, alam niya sana na hindi mabuti ang pagkababae ng humawak sa kana.>>
Ngunit alam ni Jesus ang iniisip ni Simon. Kaya sinabi ni Jesus sa kanya, <<May gusto akong sabihin sa iyo Simon.>> Sumagot si Simon, <<Ano iyon Guro?>>
Sinabi ni Jesus sa kanya, <<May dalawang tao na umutang ng pera sa isang taong nagpapautang. Limang daan ang inutang ng isa, ang isa, limangpo.
Nang hindi sila makabayad, kinaawaan niya sila. Kaya hindi na niya ipinabayad ang utang nila. Ngayon, sa tingin mo, sino sa dalawa ang mas nagmamahal doon sa nagpautang sa kanila?>>
Sumagot si Simon, <<Sa tingin ko, iyong may malaking utang.>> Kaya sinabi ni Jesus, <<Tama ang isinagot mo,>>
Pagkatapos, nilingon ni Jesus ang babae at sinabi niya kay Simon, <<Tingnan mo ang babaing ito. Nang pumasok ako kanina sa bahay mo, hindi mo ako binigyan ng tubig na panghugas ko sa paa ko. Ngunit ang babaing ito, hinugasan niya ng kanyang luha ang paa ko at pinunasan niya ng buhok niya ang paa ko.
Hindi mo rin ako hinagkan bilang pagtanggap mo sa akin, ngunit siya, mula ng pumasok siya dito, hindi siya tumigil humalik sa paa ko.
Hindi mo binuhusan ng langis ang ulo ko, ngunit siya, binuhusan niya ng mamahaling pabango ang paa ko.
Kaya sinasabi ko sa inyo ang malaking pagmamahal na ipinakita niya sa akin, ang siyang pagpapatunay na pinatawad na ang mga kasalanan niya. Ngunit ang taong nagpatawad ng kaunti, kakaunti rin ang ipinakita niyang pagmamahal.>>
Ngayon, sinabi ni Jesus sa babae, <<Pinatawad na ang mga kasalanan mo.>>
Ang mga kasalo niyang kumakain, nagtanong sila sa kanilang loob, <<Sino ang taong ito, pati kasalanan napapatawad niya?>>
Sinabi ni Jesus sa babae, <<Naligtas kana sa parusa, dahil sa pananampalataya mo sa akin. Umuwi kanang panatag ang kalooban.>>
Pagkatapos, pinuntahan ni Jesus ang mga bayan at mga baryo ng Galilea, dahil mangangaral siya ng Mabuting Balita tungkol sa paghahari ng Diyos. Kasama niya ang labing dalawang tagasunod niya.
at ilang mga babae na pinagaling niya at babae na inalisan niya ng masamang ispirito. Isa sa kanila si Maria na tinatawag nilang Magdala na inalisan ni Jesus ng pitong masamang espirito.
Mayroon ding kasama si Juana na asawa ni Cuza na katiwala ni Gobernador Herodes Antipas, si Susana at marami pang iba. Ang mga babaing iyan, tumutulong sila sa mga kailangan nila Jesus mula sa sarili nilang ari-arian.
Habang nagkakatipon ang maraming tao na mula sa iba't-ibang bayan, ikinuwento ni Jesus ang talinghagang ito,
<<May isang tao na magsasaka ang naghasik ng binhi. Sa paghahasik niya, may mga binhi na nalaglag sa daan. Naapakan ang ito at tinuka ng mga ibon.
Mayroon din mga binhi na nalaglag sa mabatong lugar. Tumubo ang mga ito, ngunit kaagad na nalanta, dahil tuyu ang lupa.
Mayroon ding mga binhi na nahulog sa pinagtutubuan ng damong matinik. Sabay sabay na tumubo ang mga binhi at ang mga damo, ngunit nabalutan ng damong matinik ang mga binhi.
Ang iba, nahulog sa mabuting lupa. Kaya tumubo at namunga ang mga binhi ng tig iisang daang butil.>> Pagkatapos, malakas na sinabi ni Jesus, <<Kayong mga nakikinig, pag-isipan ninyo ang narinig ninyo.>>
Nagtanong ang mga tagasunod ni Jesus, <<Ano ang ibig mong sabihin sa talinghagang iyan?>>
Kaya sinagot sila ni Jesus, <<Ipinaliwanag sa inyo ang lihim tungkol sa paghahari ng Diyos ngunit sa iba, sinasabi ito sa pamamagitan ng talinghaga upang, <Tumingin man sila ng tumingin, hindi sila makakakita. At makinig man sila ng makinig, hindi sila makaunawa.> >>
Ipinaalam ni Jesus kung ano ang ibig sabihin ng talinghagang iyon. Sinabi niya, <<Ang binhi ay siyang salita ng Diyos.
Ang daan na kinalaglagan ng binhi ay ang mga taong nakinig sa salita ng Diyos. Ngunit ng dumating si Satanas, inalis niya ang salita ng Diyos. sa puso nila upang hindi sila sumampalataya at hindi sila makakaligtas sa parusa.
Ang mabatong lugar na kinalaglagan ng mga binhi, sila yong mga taong nakikinig sa salita ng Diyos at masaya nilang tinanggap ito. Ngunit hindi tumagal sa puso nila ang pagtanggap nila. Kaya hindi nagtagal ang pananampalataya nila, dahil nang dumating ang mga pagsubok, iniwan na nila ang pananampalataya nila.
Ang lupang pinagtutubuan ng damong matinik, kung saan nahulog ang ibang binhi, ay ang nakinig sa salita ng Diyos. Ngunit nang katagalan, dahil sa mga alalahanin sa buhay nila, kayamanan at pagsunod sa kagustuhan ng katawan nila, wala nang halaga sa kanila ang Salita ng Diyos. Kaya hindi namunga sa buhay nila.
Ngunit ang mabuting lupa na kinalaglagan ng binhi ay ang mga taong nakinig sa salita ng Diyos na may mabuting kalooban. Itinimo nila ito sa kanilang puso at pinagtiisan nilang sinunod hanggang sa namunga sa buhay nila.>>
Sinabi pa ni Jesus, <<Walang taong nagsisindi ng ilaw na tatakpan niya ng timba o ilalagay sa ilalim ng higaan kundi ilalagay niya ang ilaw sa totoong lalagyan upang magbigay ng liwanag sa lahat ng pumapasok sa bahay.
Sapagkat walang itinatago na hindi malalantad at walang inililihim na hindi nalalaman.>>
<<Kaya makinig kayong mabuti sa sinasabi ko, sapagkat ang taong sumusunod sa narinig niyang katotohanan, bibigyan pa siya ng pag-iintindi. Ngunit ang taong hindi sumusunod sa naririnig niyang katotohanan, kahit ang akala niyang nasa kanya na, aalisin pa sa kanya.>>
Ngayon, pumunta kay Jesus ang nanay niya at mga kapatid niya. Ngunit hindi sila makalapit dahil maraming tao.
Kaya may nagsabi kay Jesus, <<Nasa labas ang ina at mga kapatid mo. Gusto ka nilang makausap.>>
Ngunit sinagot siya ni Jesus, <<Ang mga nakikinig at sumusunod sa salita ng Diyos, sila na ang ina at mga kapatid ko.>>
Isang araw, sumakay si Jesus at ang mga tagsunod niya sa isang bangka. Sinabi niya sa kanila, <<Tumawid na tayo sa lawa.>> Kaya tumawid na sila.
Nang nasa tubig na ang bangka, nakatulog si Jesus. Hindi nagtagal, lumakas ang hangin at napasukan ng maraming tubig ang kanilang bangka. Kaya nasa masamang kalagayan sila.
Kaya ginising siya ng mga tagasunod niya, <<Guro, Guro, gumising ka! Malulunod na tayo!>> Kaya gumising si Jesus, inutusan niya ang malakas na hangin at malaking alon, <<Tumigil kayo!>> Kaya tumahimik ang hangin at alon.
Tinanong ni Jesus ang mga tagasunod niya, <<Nasaan ang pananampalataya ninyo!>> Namangha sila at natakot. Kaya nag-usap-usap sila, <<Sino kaya ito? Bakit napapatigil niya ang hangin at alon!>>
Ngayon, ipinagpatuloy nila ang kanilang pagtawid hanggang sa makarating sila sa lupain ng mga taong tinatawag nilang Geraseno na kabila ng lawa Galilea.
Kaya pagdating nila, bumaba si Jesus sa bangka. Sinalubong siya ng isang lalake na naninirahan doon na sinaniban ng masamang ispirito. Matagal na siyang hindi nagdadamit at hindi nananatili sa bahay kundi sa yungib na pinaglilibingan.
Kahit binabantayan nila siya at tinatalian ng tanikala ang kamay at paa niya, nakakalas parin niya. Palagi siyang sinasaniban ng masamang ispirito at inuutusan siyang pumunta sa ilang na lugar. Nang makita ng lalake si Jesus, sumigaw siya at nagpatirapa sa harapan niya. Kaya sinabi ni Jesus sa kanya, <<Masamang espirito lumayas ka sa kanya!>> Kaya malakas niyang sinabi, <<Jesus na Anak ng Diyos na Makapangyarihan, ano ang gagawin mo sa akin? Nakikiusap ako sa iyo, huwag mo akong pahirapan.>>
<range>
Kaya tinanong siya ni Jesus, <<Ano ang pangalan mo?>> Sumagot siya, <<Libu-libo>> Sinabi niya iyon dahil maraming masamang espirito ang sumanib sa kanya.
Nagmakaawa ang masamang espirito kay Jesus, <<Huwag mo kaming papuntahin sa napakalalim na bilangguan sa ilalim ng lupa.>>
May maraming baboy doon na umaambok sa bundok. Nagmakaawa ang masasamang ispirito kay Jesus, <<Pahintulutan mo kaming sumanib sa mga baboy.>> Kaya sinabi ni Jesus sa kanila, <<Sige na kayo!>>
Kaya umalis ang mga masamang espirito sa lalaki at sumanib sa mga baboy. Nagsitakbuhan ang mga baboy at nahulog sa bangin. Kaya nalunod sila sa lawa.
Nang makita ng nag-aalaga ng baboy iyon, tumakbo sila papunta sa bayan at sa katabing baryo at ipinamalita sa kanila ang nangyari.
Kaya pumunta doon ang mga tao upang tignan nila ang nangyari. Pagdating nila kay Jesus, nakita nila ang lalake na naalisan na ng masamang espirito. na nakadamit na at nakaupo na sa paanan ni Jesus at maayos na ang isip niya. Kaya natakot ang mga tao.
Ang mga nakakita sa ginawa ni Jesus, ikinuwentu nila ang mga nangyari sa mga dumating, <<Pinalayas ni Jesus ang masamang espirito na sumanib sa lalaki.>>
Ang mga tagadoon sa Geraseno, nakiusap sila kay Jesus na, <<Umalis kana sa lugar namin, dahil natatakot kami sa iyo!>> Kaya sumakay na sina Jesus sa bangka dahil tatawid sila sa lugar na pinanggalingan nila.
Nakiusap kay Jesus ang lalake na inalisan niya ng masamang espirito, <<Sasama sana ako sa iyo.>> Ngunit hindi ganoon ang gusto ni Jesus. Kaya sinabi niya,
<<Umuwi ka na upang ipaalam mo sa kanila ang ginawa ng Diyos sa iyo.>> Kaya umuwi ang lalaki at ibinalita niya sa buong bayan ang ginawa ni Jesus sa kanya.
Ngayon, nang bumalik si Jesus sa kabila ng lawa, masaya siyang tinanggap ng mga tao dahil naghihintay sa kanya ang lahat.
Dumating ang isang lalake na ang pangalan ay Jairo na isang namumuno sa bahay na pinagtitipunan ng mga Judio. Lumuhod siya sa harapan ni Jesus at nakiusap siya, << Kung maaari, pumunta ka sana sa bahay ko
dahil malapit nang mamatay ang kaisa isa kong anak na babae na labing dalawang taon na.>> Habang papunta si Jesus sa bahay ni Jairo, nagsisiksikan ang mga tao sa kanya.
May isang babae doon na labing dalawang taon nang dinudugo. [Naubos na ang lahat ng ari-arian niya sa pagbabayad sa pagpapagamot niya sa mga doktor.] Ngunit walang makapagpagaling sa kanya, kahit na sino.
Pumunta siyang lumapit sa likuran ni Jesus at hinipo niya ang laylayan ng damit niya. Kaya kaagad tumigil ang pagdurugo niya.
Nagtanong si Jesus, <<Sino ang humipo sa akin?>> Sinabi ng bawat isa, <<Hindi ako.>> Kaya sinabi ni Pedro, <<Guro alam mong maraming tao na nakapalibot na nagsisiksikan upang makalapit sa iyo.>>
Ngunit sinabi ni Jesus, <<May humipo sa akin, dahil naramdaman kong may lumabas na kapangyarihan sa akin.>>
Nang malaman ng babae na hindi niya maililihim ang ginawa niya, nanginginig siyang lumapit kay Jesus. Lumuhod siya sa harapan niya at sinabi niya sa harapan ng lahat. <<Ako ang humipo kay Jesus, dahil matagal na akong dinudugo, ngunit nang mahipo ko ang damit niya, gumaling na ako.>>
Kaya sinabi ni Jesus sa kanya, <<Anak ko, umuwi kang payapa ang kalooban.>>
Habang kausap pa ni Jesus ang babae, dumating ang isang lalaki na galing sa bahay ni Jairo. <<Namatay na ang anak mo. Huwag mo nang abalain ang Guro.>>
Ngunit nang marinig ni Jesus iyan, sinabi niya kay Jairo, <<Huwag kang matakot. Manampalataya ka lang sa akin at mabubuhay siyang muli.>>
Pagdating nila sa bahay, walang pinapasok si Jesus kundi sina Pedro, Santiago at si Juan at ang mga magulang lang ng bata.
Nag-iiyakan at humahagulgol ang mga tao na naroon. Ngunit sinabi ni Jesus sa kanila, <<Huwag ninyong iyakan ang bata, dahil hindi siya patay Kundi natutulog lang siya.>>
Kinutya nila siya, dahil alam nilang totoong patay na ang bata.
Pero hinawakan ni Jesus ang kamay ng bata at sinabi niya sa kanya, <<Anak, gumising ka.>>
Buhay na ang bata at kaagad na umupo. Kaya sinabi ni Jesus sa kanila, <<Pakainin ninyo siya.>>
Namangha ang mga magulang niya, ngunit mahigpit na ipinagbilin ni Jesus sa kanila na huwag nilang sabihin kahit kanino ang nangyari.
Tinawag ni Jesus ang labing dalawang tagasunod niya. At binigyan niya sila ng kapangyarihan at karapatang magpalayas ng lahat ng masasamang espirito at magpagaling ng mga may sakit.
Isinugo niya sila upang mangaral tungkol sa paghahari ng Diyos at magpagaling ng mga taong may sakit.
Sinabi niya sa kanila, <<Sa paglalakbay ninyo, huwag kayong magdala ng kahit na ano, kahit tungkod, bag, pagkain, pera o damit na pampalit.
Makitira kayo kahit kaninuman na tumanggap sa inyo at manatili kayo doon hanggang sa pag-alis ninyo sa bayan na iyon.
At kung hindi kayo tanggapin ng mga tao sa isang bayan, umalis kayo doon. Ngunit bago kayo umalis, ipagpag ninyo ang alikabok na nasa paa ninyo bilang babala sa kanila na masama ang ginawa nila.>>
Kaya ang mga tagasunod niya, umalis ng pumunta sa mga baryo. Nangaral sila ng Magandang Balita ng Diyos at nagpagaling sila ng mga may sakit kahit saan mang lugar.
Nang mabalitaan ni Gobernador Herodes Antipas ang lahat ng ginagawa ni Jesus, nagulo ang kalooban niya, dahil may nagsasabing, <<Muling nabuhay si Juan na Nagbabautismo.>>
May ilang nagsabi na, <<Siya si propeta Elias na muling nagpakita.>> Mayroon ding namang nagsabi na, <<Isa siya sa mga propeta noong una na muling nabuhay.>>
Ngunit sinabi ni Gobernador Herodes Antipas, <<Hindi siya si Juan, dahil ipinaputol ko na ang ulo niya. Ngunit sino naman ang ibinalita nila sa akin?>> Kaya sinikap niyang makita si Jesus.
Ngayon, nang bumalik na ang mga apostol kay Jesus, ikinuwento nila ang lahat ng ginawa nila. Pagkatapos, isinama niya sila nang sila-sila lang sa isang bayan na tinatawag na Bethsaida.
Pero nang malaman ng maraming tao ang pag-alis nila, sumunod sila kay Jesus. Nang makita sila ni Jesus inasikaso niya sila. Kaya nangaral siya sa kanila tungkol sa paghahari ng Diyos at pinagaling niya ang mga taong may sakit.
Nang lumubog na ang araw, lumapit kay Jesus ang labindalawang tagasunod niya at sinabi nila sa kanya, <<Guro, nasa ilang na lugar tayo. Kaya papuntahin mo na ang mga tao sa malalapit na baryo at bukid upang makahanap sila ng makain at matulugan nila.>>
Ngunit sinabi ni Jesus sa kanila. <<Hindi! kayo ang magbibigay ng pagkain sa kanila.>> Kaya sumagot sila, <<Guro, mayroon lang tayong limang tinapay at dalawang isda. Ang ibig mong sabihin pupunta pa kaming bibili ng makakain nila?>>
Ang bilang ng mga lalaki, limang libo. Ngunit sinabi ni Jesus sa mga tagasunod niya, <<Paupuin ninyo sila ng tig-lilimangpu sa isang grupo.>>
Kaya pinaupo nila ang lahat.
Pagkatapos, kinuha ni Jesus ang limang tinapay at dalawang isda. Pagkatapos, tumingala siya sa langit at nagpasalamat siya sa Diyos. Hinati-hati niya ang tinapay at pinutol-putol niya ang isda at ibinigay niya sa mga tagasunod niya. Ibinigay din ng mga tagasunod niya sa mga tao.
Nakakain ang lahat ng tao at nabusog. Nang inipon nila ang tirang tinapay at isda, napuno parin nila ang labing dalawang basket.
Isang araw, habang nananalangin si Jesus nang mag-isa, lumapit sa kanya ang mga tagasunod niya. Kaya tinanong niya sila, <<Ano ang sinasabi ng mga tao tungkol sa akin? Sino raw ako sa kanila?
Sumagot sila, <<May nagsasabing ikaw si Juan na Tagapagbautismo. Mayroon din nagsasabing ikaw si propeta Elias. At ang iba naman, sinasabing isa ka sa mga propeta noong unang panahon na muli nalang nabuhay.>>
Kaya tinanong sila ni Jesus, <<Ngunit sa inyo sino ako?>> Sumagot si Pedro, <<Ikaw ang Cristo na ipinangako ng Diyos.>>
Kaya ipinagbilin ni Jesus sa mga tagasunod niya na, <<Huwag ninyong sabihin kahit kanino man.>>
Sinabi pa niya, <<Ako na galing sa langit na ipinanganak ng Tao, kailangan kong maranasan ang maraming kahirapan. Itatakwil ako ng mga matatandang nanunungkulan at mga namumunong pari at mga tagapagturo ng kautusan. Ipapapatay nila ako, ngunit sa ikatlong araw, mabubuhay akong muli.>>
Pagkatapos, sinabi niya sa lahat, <<Kung sinuman ang gustong sumunod sa akin, dapat niyang kalimutan ang sarili niyang kagustuhan at sa araw-araw nakahanda siyang mamatay para sa akin tulad ng pagpasan ng krus at sumunod siya sa akin.
Sapagkat sinumang tao na nagnanais na magligtas ng buhay niya, ang siyang mawawalan ng buhay. Ngunit ang taong nakahandang magbigay ng buhay niya para sa akin, ang siyang mabibigyan ng buhay na walang hanggan.
Kahit makuha ng isang tao ang lahat ng kayamanan dito sa mundo, kung mapupunta naman siya sa walang hanggang kaparusahan, hindi na niya mapapakinabangan.
Kung ikinahihiya ninyo ako at ang ipinapangaral ko, ako na Anak ng Tao na galing sa langit, ikakahiya ko rin kayo sa pagbalik ko dito na nasa akin ang kapangyarihan ko at kapangyarihan ng Diyos at kasama ko ang mga banal na anghel.
Sinasabi ko sa inyo na may ilan sa inyo na hindi mamamatay hanggan hindi nila makikita ang paghahari ng Diyos.>>
Nang makalipas na ang walong araw, umakyat si Jesus sa bundok upang manlngin. Isinama niya sina Pedro, Juan at si Santiago.
Habang nanalangin si Jesus, nagbago ang kanyang mukha at naging puting-puti na nakakasilaw ang damit niya.
Bigla nalang nilang nakita ang propeta ng Diyos na sina Moises at Elias na nakikipag-usap kay Jesus.
Nakakasilaw din sila at sinabi nila sa kanya na, <<Malapit kanang mamatay at mangyayari ito sa bayan ng Jerusalem.>>
Si Pedro at ang mga kasama niya, natutulog sila. Ngunit nagulat sila sapagkat nakita nila ang nakakasilaw na liwanag ni Jesus at ang dalawang lalake na nakatayo sa tabi niya.
Nang paalis na ang dalawang lalake, sinabi ni Pedro kay Jesus, <<Guro, mabuti na nandito tayo. Gagawa kami ng tatlong kubol isa sa iyo, isa kay Moises, at isa kay Elias.>> Sinabi ni Pedro iyon dahil nagulat lang siya.
At habang nagsasalita pa si Pedro, natakpan sila ng ulap. Kaya natakot sila.
Ngayon, may isang tinig na mula sa langit ang nagsabi, <<Ito ang aking Anak na pinili ko. Makinig kayo sa kanya.>>
Nang tumigil nang magsalita ang tinig, nakita nila na mag-isa nalang si Jesus. Hindi nila sinabi kahit kaninuman ang nakita nila.
Kinabukasan, nang bumaba sila sa bundok, sinalubong si Jesus ng maraming tao.
May isang lalake doon sa maraming tao na malakas na nagsasabing, <<Guro pakitingnan mo ang kaisaisa kong anak na lalake.
Kung sinasapian siya ng masamang ispirito, bigla nalang siyang nangingisay na sumisigaw at bumubula ang bibig niya. Lagi nalang siyang pinapahirapan nang masamang espirito at ayaw niyang iwan ang anak ko.
Ipinakiusap ko na sa mga tagasunod mo na, <Palayasin sana nila ang masamang ispirito na nasa anak ko>, ngunit hindi nila kayang palayasin.>>
Sumagot si Jesus, <<Kayong layi ng walang pananampalataya at baluktot ang isip! Hanggan kailan ko kayo pagtitiisan? Dalhin mo dito ang anak mo.>>
Habang lumalapit kay Jesus ang bata, ibinuwal siya at pinangisay siya ng masamang espirito. Kaya pinalayas ni Jesus ang masamang espirito, pinagaling niya ang bata, at ibinalik niya sa kanyang ama.
Namangha ang mga tao sa nakita nilang kapangyarihan ng Diyos. Habang namamangha ang lahat ng tao sa mga ginawa ni Jesus, sinabi niya sa mga tagasunod niya,
<<Pakinggan at tandaan ninyo itong sasabihin ko. Ako na galing sa langit na ipinanganak ng Tao, ibibigay ako sa mga may tungkulin.
Ngunit hindi nila maunawaan, dahil inilihim na sa kanila ang ibig sabihin ni Jesus. At natatakot din silang magtanong sa kanya.>>
Isang araw, nagtalo-talo ang mga tagasunod ni Jesus kung sino sa kanila ang pinakadakila.
Ngunit alam ni Jesus ang iniisip nila. Kaya pinalapit niya ang isang batang maliit at pinatayo sa tabi niya.
Pagkatapos, sinabi niya sa kanila, <<Sinuman ang tatanggap sa batang ito sa pangalan ko, ako na ang tinanggap niya at ang tumanggap sa akin, tinatanggap na niya ang nag-utos sa akin. Dahil ang pinakamababang loob sa inyo katulad ng batang ito, siya ang pinakadakila.>>
Sumagot si Juan, <<Panginoon, may nakita kami na nagpapalayas ng mga masamang espirito sa pangalan mo. Pinagbawalan namin siya dahil hindi natin siya kasama.>>
Ngunit sinabi ni Jesus sa kanya, <<Huwag ninyo siyang pagbawalan. Dahil ang sinumang hindi lumalaban sa inyo, kakampi ninyo siya.>>
Nang malapit ng bumalik si Jesus sa langit, sinadya niyang pumunta sa Jerusalem.
Kaya iniutos niya ang ilang tao sa isang baryo sa Samaria upang maghanap sila ng matutuluyan ni Jesus.
Ngunit hindi siya tinanggap ng mga tao doon, dahil alam nilang papunta siya sa Jerusalem.
Nang malaman nila Santiago at ni Juan na walang gustong tumanggap kay Jesus doon, sinabi nila kay Jesus, <<Panginoon, gusto mo ba na humingi kami ng apoy mula sa langit upang sunugin sila?>>
Ngunit lumingon si Jesus at pinagsabihan niya sila.
Kaya pumunta nalang sila sa ibang baryo.
Habang naglalakad sina Jesus sa daan, may nagsabi na lalake kay Jesus, <<Sasama ako sa iyo kahit saan ka man pumunta.>>
Ngunit sumagot si Jesus, <<May butas ang tirahan ang mga asong gubat. May pugad din ang mga ibon. Ngunit ako na galing sa langit na ipinanganak ng Tao, wala man lang akong sariling tirahan na mapagpapahingahan.>>
Sinabi ni Jesus sa isa naman, <<Sumama ka sa akin.>> Ngunit sumagot siya, <<Panginoon, pauwiin mo muna ako dahil ipapalibing ko ang aking ama.>>
Ngunit sinabi ni Jesus sa kanya, <<Ipalibing mo na ang patay mo sa mga patay sa paningin ng Diyos. Ngunit ikaw, lumakad ka at ibalita mo ang tungkol sa paghahari ng Diyos.>>
Mayroon ding nagsabi kay Jesus, <<Panginoon sasama ako sa iyo. Ngunit pauwiin mo muna ako dahil magpapaalam ako sa pamilya ko.>>
Ngunit sinabi ni Jesus sa kanya, <<Ang isang nag-aararo na laging lumilingon, walang halaga ang pag-aararo niya. Ganoon din ang taong laging lumilingon sa mga kasamaan na dati niyang ginagawa, dahil hindi siya maaaring maglingkod sa Diyos sa pinaghaharian niya.
Pagkatapos sinabi ni Jesus iyon, pumili siya ng pitongpu't dalawang tao. Inutusan niyang mauna sa kanya ng tigdadalawa sa bawat bayan at lugar na pupuntahan niya.
At sinabi ni Jesus sa kanila, <<Tignan ninyo ang maraming tao na nakahandang makinig ng Mabuting Balita na parang palay na aanihin, ngunit kakaunti ang mag-aani. Kaya manalangin kayo sa Diyos na may-ari ng inaani na mag-uutos pa siya ng mag-aani.
Sige umalis na kayo. Ngunit mag-ingat kayo dahil para kayong tuoa na inuutusan ko sa mga tao na parang asong gubat.
Huwag kayong magdala ng balotan, bag o tsinelas na pangpalit. At huwag kayong magsayang ng panahon sa pakikipag-usap sa tao sa daan.
Bago kayo pumasok sa isang bahay, sabihin ninyo sa may bahay, <Sumainyo ang kapayapaan.>
Kung mabuti ang pagtanggap nila sa inyo, mapapasakanila ang kapayapaan ng Diyos. Kung hindi mabuti ang pagtanggap nila sa inyo, babalik din sa inyo ang kapayapaan ng Diyos.
Manatili kayo sa bahay na tinutuluyan ninyo. Huwag kayong palipat-lipat at inumin ninyo ang ihahapag nila sa inyo. Sapagkat ang nagtatrabaho may karapatan siyang tumanggap ng sahod niya.
Kapag dumating kayo sa isang bayan at tatanggapin kayo ng mga tao, kainin ninyo ang ihahapag nila sainyo.
Pagalingin ninyo ang mga may sakit doon at sabihin ninyo sa kanila, <Malapit na ang paghahari ng Diyos sa inyo.>
Ngunit kung hindi kayo tinanggap sa isang bayan, pumunta kayo sa daan at sabihin ninyong,
<Kahit ang alikabok sa bayan ninyo na dumikit sa mga paa namim, ipinapagpag namin bilang babala sa kanila na masama ang ginawa nila dahil kahit malapit na ang paghahari niya sa inyo, hindi ninyo tinanggap.>
Sinasabi ko sa inyo na sa Araw ng Paghuhukom, mas mabigat ang parusang mararanasan ng mga tao sa bayang iyan, kaysa sa kaparusahang naranasan ng mga taong taga Sodoma noon una.>>
<<Sinabi pa ni Jesus, <<Nakakaawa kayong mga taga Corazin! Nakakaawa din kayong mga taga bayan ng Bethsaida! Dahil kung sa bayan ng Tiro at bayan ng Sidon nangyari ang mga nakakamanghang ginawa ko sa inyo, matagal na sana silang nagdamit ng sako at umupo sa alikabok bilang pagpapatotoo na nagsisi na sila.
Ngunit sa Araw ng Paghuhukom, mas mabigat ang parusang tatanggapin ninyo kaysa sa mga taga Tiro at taga Sidon.
At kayong mga taga Capernaum, akala ba ninyo na pupurihin kayo hanggang sa langit? Hindi! Itatapon kayo sa imperno!>>
<<Ngayon, sinabi ni Jesus sa mga tagasunod niya, <<Sinuman ang nakikinig sa inyo, ako na ang pinakinggan niya. At sinuman ang hindi tumanggap sa inyo, ako na ang hindi niya tinanggap, at sinu man ang hindi tumanggap sa akin, hindi rin niya tinanggap ang nag-utos sa akin.>>
Ang pitongpu't dalawang tao na inutusan ni Jesus na magturo, masaya silang bumalik. Sinabi nila sa kanya, <<Panginoon, kahit ang masamang espirito, napapalayas namin kung sinasabi namin ang pangalan mo!>>
Sumagot si Jesus sa kanila, << Si Satanas natalo na dahil nakita ko na biglang naalis sa kanya ang kapangyarihan niya na parang kidlat.
Binigyan ko kayo ng kapangyarihang manalo sa lahat ng kampon ni Satanas na kaaway natin. Kaya kahit apakan ninyo ang mga ahas at alakdan na nakakamatay, hindi kayo masasaktan.
Ganoon paman, huwag ninyong ikatuwa na nagpasakop sa inyo ang masamang espirito kundi ang ikatuwa ninyo, nakasulat ang pangalan ninyo sa aklat ng buhay sa langit.>>
Sa oras ding iyon, pinasaya ng Espirito ng Diyos si Jesus at sinabi niya, << Pinapasalamatan kita Ama, na Panginoon ng langit at dito sa lupa, dahil inilihim mo itong katotohanan sa mga marurunong at sa mga matataas na pinag-aralan kundi ipinaalam mo sa mga taong katulad ng maliliit na bata na wala pang alam. Oo Ama, ginawa mo iyan dahil iyan ang kalooban mo.>>
Pagkatapos, sinabi niya sa mga tao, <<Ibinigay na sa akin ng Ama ko ang lahat. Walang nakakaalam sa akin na Anak niya kundi ang Ama ko lang. At wala rin nakakaalam sa aking Ama kundi ako lang na Anak niya at ang mga taong pinili kong pagpaalaman sa kanya.>>
Ngayon, nang sila na lang, hinarapan ni Jesus ang mga tagasunod niya at sinabi niya sa kanila, <<Pinagpala kayo, sapagkat nakikita ninyo ang mga ginagawa ko.
Sinasabi ko sa inyo na maraming mga propeta at mga pinuno noong una na gustong makakita sa nakita ninyo, pero hindi nila nakita iyon. Gusto rin nilang marinig ang narinig ninyo, pero hindi nila narinig.>>
Ngayon, may isang tagapagtuturo ng kautusan na tumayo upang subukin si Jesus. Sinabi niya, <<Guro, ano ang dapat kong gawin upang magkaroon ako ng buhay na walang hanggan?>>
Sumagot si Jesus sa kanya, <<Ano ang nakasulat sa kautusan? Ano ang nababasa mo doon?>>
Sumagot ang lalaki, <<Mahalin mo ang Panginoon mong Diyos ng buong puso, buong kaluluwa, buong lakas, at buong isip. At dapat nating mahalin ang kapwa natin katulad ng pagmamahal natin sa sarili natin.>>
<<Tama ang sagot mo,>> sinabi ni Jesus. <<Gawin mo iyan upang magkaroon ka ng buhay na walang hanggan.>>
Ngunit hindi gusto ng tagapagturo na mapahiya siya. Kaya tinanong niya si Jesus, <<Kung ganoon, sino naman ang kapwa ko tao na dapat kong mahalin?>>
Bilang sagot sa kanya, nagkuwento si Jesus: <<May isang tao na papunta sa Jerico na galing sa Jerusalem. Habang naglalakad siya, hinarang siya ng mga tulisan. Binugbog nila siya, hinubaran at kinuha nila ang dala niya at iniwan nila siyang para nang patay.
Ngayon, may pari na dumaan doon. Nang makita niya ang lalake na binugbog, nilampasan niya at ipinagpatuloy ang paglalakad.
May dumaan din doon na isang lalaki na Levita, na galing sa lahi ni Levi. At nang dumating siya doon, nakita niya ang isang lalaki na binugbog, ngunit nilampasan din niya.
Ngayon, may isang taong Samaritano ang dumaan doon. Nang nakita niya ang lalake na binugbog, kinaawaan niya.
Nilapitan niya iyong lalaki at hinugasan niya ng alak at langis ang mga sugat niya, at tsaka tinalian. Pagkatapos, isinakay niya ang lalaki sa alaga niyang sinasakyan niya, at dinala niya sa bahay na inuupahan upang doon niya alagaan.
Kinabukasan, binigyan niya ng pera ang may-ari ng bahay na inuupahan niya at sinabi niya sa kanya, <<Alagaan mo siya at kung kulang pa iyang magagastos mo sa kanya, babayaran kita sa pagbabalik ko.>>
Ngayon, tinanong ni Jesus ang tagapagturo ng kautusan, sinabi niya, << Sa tingin mo, sino sa tatlong iyan ang totoong nagmahal sa kapawa niya tao na binugbog ng mga tulisan?>>
Sumagot ang tagapagturo ng kautusan, <<Sa tingin ko, ang naawa sa kanya.>> Sinabi ni Jesus sa kanya, <<Sige. Ganoon din ang gawin mo.>>
Nang umalis si Jesus at ang mga tagasunod niya, nakarating sila sa isang bayan. Doon may isang babae na nagngangalang Marta masaya niya silang tinanggap sa bahay niya.
May kapatid si Marta na isang babae na nagngangalang Maria. Umupo si Maria sa paanan ni Jesus upang makinig sa itinuturo niya.
Ngunit si Marta, hindi siya mapakali sa paghahanda ng pagkain at inumin ni Jesus at mga tagasunod niya. Kaya lumapit siya kay Jesus at sinabi niya, <<Panginoon, wala bang kuwenta sa iyo na kanina pa nakaupo si Maria sa paanan mo na walang ginagawa? Sabihin mo sa kanya na tulungan niya ako dito.>>
Ngunit sinabi ni Jesus sa kanya, <<Marta hindi kana mapakali sa mga ginagawa mo.
Iisa lang ang kailangan, ang makinig sa akin. Ang siyang pinili ni Maria. Mas mabuti ito at walang makakakuha sa kanya kahit kailanman.>>
Isang araw, pumunta si Jesus sa isang lugar upang manalangin. Ngayon, pagkatapos niyang manalangin, sinabi ng isa sa mga tagasunod niya, <<Panginoon, turuan mo kami kung paano manalangin, katulad ng ginawa ni Juan sa mga tagasunod niya.>>
Sinabi ni Jesus sa kanila, << Kung mananalangin kayo, ganito ang sabihin ninyo, <Ama naming Diyos, gusto naming ikaw lang ang purihin ng mga tao. Gusto namin na maghari kana sa aming lahat.
Bigyan mo kami ng pagkain sa araw-araw.
At patawarin mo kami sa mga kasalanan namin, sapagkat pinatawad namin ang lahat ng nagkasala sa amin. At huwag mo kaming hayaang matukso ng kasamaan.> >>
Ngayon, sinabi pa ni Jesus sa mga tagasunod niya, <<Halimbawa, may isa sa inyo ang pumunta sa bahay ng kaibigan niya ng hating gabi. Sinabi niya, <<Kaibigan, bigyan mo ako ng tatlong tinapay,
dahil dumating ang kaibingan ko na galing sa malayo at wala akong maipapakain ngayon sa kanya.>
Sumagot ang kaibingan niyang nasa loob ng bahay, <<Huwag mo na kaming gambalain at ng mga anak ko. Nakahiga na kami at ng mga anak ko at nakakandado na ang pintuan namin. Hindi na ako maaaring tumayo upang ibigay pa ang kailangan mo.>
Ngunit sinasabi ko sa inyo na kahit hindi ka niya gustong bigyan ng pagkain dahil sa pagkakaibigan ninyo, tatayo parin siya upang ibigay ang kailangan mo dahil kinulit mo siya.>>
<<Kaya ganito ang sasabihin ko sa inyo. Humingi kayo sa Diyos at bibigyan niya kayo. Hanapin ninyo sa kanya ang hinahanap ninyo at makikita ninyo. Tumawag kayo sa kanya at sasagutin niya kayo.
Sapagkat ang lahat ng humihingi sa kanya, binibigyan niya sila. At ang naghahanap, makakakita siya. At ang tumatawag, sasagutin siya.
Kayong mga ama, kung hihingi ng ulam ang anak ninyo, bibigyan ba ninyo siya ng ahas? Hindi!
At kung hihingi ba siya ng itlog, bibigyan ba ninyo siya ng alakdan? Hindi rin!
Kayong mga masasama, kung marunong kayong magbigay ng mabubuting bagay sa mga anak ninyo, lalo na nga ang inyong Amang nasa langit! Ibibigay niya ang Espirito niya sa lahat ng humihingi sa kanya.>>
Isang araw, itinaboy ni Jesus ang isang masamang ispirito na ikinapipi ng isang lalake. Nang lumabas ang masamang espirito, nakapagsalita ang lalake. Kaya ang mga taong nandoon, namangha sila.
Ngunit may ilan doon na nagsalita, <<Si Satanas ang pinuno ng masasamang espirito ang siyang nagbigay ng kapangyarihan sa kanya na magpalayas ng masasamang espirito.>>
At ang iba naman, gusto nilang subukin si Jesus. Kaya hiniling nila sa kanya na magpakita siya ng kamangha mangha bilang tanda na sinugo siya ng Diyos.
Ngunit alam ni Jesus ang iniisip nila. Kaya sinabi niya sa kanila, <<Kung magkakagalit ang mga tao sa isang kaharian, hindi magtatagal ang kaharian. At kung magkakagalit ang isang pamilya, maghihiwalay sila.
Kaya kung aawayin ni Satanas ang sinasakupan niya, paano magtatagal ang pagsakup niya? Itininatanong ko sa sainyo iyan sapagkat sinasabi ninyo na nagpapalayas ako ng masamang espirito sa pamamagitan ng kapangyarihan ni Satanas.
Kaya kung nagpapalayas ako ng mga masasamang ispirito sa pamamagitan ng kapangyarihan ni Satanas, sino pala ang nagbigay ng kapangyarihan sa mga tagasunod ninyo upang magpalayas ng masasamang ispirito? Ang mga tagasunod na ninyo ang nagpapatunay na talagang mali kayo.
Ngayon, dahil nagpalayas ako ng mga masamang espirito sa pamamagitan ng kapangyarihan ng Diyos, ang ibig sabihin, dumating na sa inyo ang paghahari ng Diyos.>>
Hinalimbawa ni Jesus si Satanas sa isang malakas na lalake. Sinabi niya, << Kung may malakas na lalake na maraming armas niya at nagbabantay siya ng bahay niya, wala ng makakapasok sa bahay niya upang makakakuha ng mga ari-arian niya.
Ngunit kung may darating na mananakop na mas malakas pa sa kanya, tataluhin siya nito. Dahil ang mananakop, kukunin niya ang armas na inaasahan ng malakas na lalake. Kukunin din ng mananakop at ipamamahagi ang ari-arian ng lalaki.>>
<<Ang hindi kampi sa akin, kaaway niya ako at ang hindi tumutulong sa pagpapalapit ng mga tao sa akin, pinapalayo niya ang mga tao sa akin.>>
Sinabi pa ni Jesus, <<Kung lalabas ang masamang espirito sa tao, palakadlakad siya sa mga ilang na lugar upang maghanap ng mapagpapahinghan niya. Ngunit kung wala siyang makita, sasabihin niya sa sarili niya, <Babalik na lang ako sa taong pinanggalingan ko.>
At kung nakabalik na siya, makikita niya ang pinanggalingan niya na parang bahay na malinis na at nakaayos na.
Kaya aalis siya sa taong pinanggalingan niya. Ngunit sa pagbalik niya, magsasama siya ng pitong ispirito na lalo pang masama sa kanya at sasanib sila sa taong iyon. Kaya lalong sasama ang kalagayan ng taong iyon kaysa sa dati.>>
Habang nagsasalita pa si Jesus, may isang babae doon sa maraming tao na malakas na nagsabi kay Jesus, <<Pinagpala ang babae na nagsilang at nagpasuso sa iyo!>>
Ngunit sumagot si Jesus sa kanya, <<Totoo nga, ngunit lalong mapalad ang mga taong nakikinig at sumusunod sa salita ng Diyos.>>
Habang nagtitipon ang maraming tao sa tabi ni Jesus, ipinagpatuloy niya ang kanyang pagsasalita. Sinabi niya, <<Ang mga tao ngayon na masama, naghahanap sila ng tanda kung isinugo ako ng Diyos. Ngunit walang ipapakita sa kanila kundi ang tanda na nangyari kay propeta Jonas noong una.
Ang nangyari kay Jonas ang siyang naging tanda sa mga tao sa Nineve na totoong isinugo siya ng Diyos. Ganoon din ako na galing sa langit na Anak ng Tao na isinugo ng Diyos na magiging tanda sa mga tao ngayon.
Ang Reyna ng Sheba noong una, kahit galing pa siya sa malayong lugar, pumunta siyang nakinig sa karunungan ni Haring Solomon. Ngayon, nandito ako na higit pa kay Solomon, pero ayaw ninyong makinig sa akin. Kaya sa Araw ng Paghuhukom, tatayo ang Reyna ng Sheba at susumbatan niya kayo.
Pagkatapos mangaral ng salita ng Diyos si Jonas doon sa Nineve, nagsisi ang mga tao. Ngayon, nandito ako na higit pa kay Jonas, ngunit ayaw ninyong magsisi sa mga kasalanan ninyo. Kaya sa Araw ng Paghuhukom, tatayo ang mga taga Nineve at susumbatan nila kayo.>>
Sinabi pa ni Jesus, <<Walang taong nagsisindi ng ilaw na itatago niya o tatakpan sa pinagtataguan, kundi ilalagay niya ang ilaw sa totoong lalagyan upang magbigay ng liwanag sa lahat ng papasok.>>
<<Ang mata ay siyang liwanag ng katawan. Kaya kung malinaw ang paningin mo, maliwanag din ang buong katawan mo. Ngunit kung malabo ang paningin mo, madilim din ang buong katawan mo.
Kaya mag-ingat kayo, dahil baka ang liwanag na nasa inyo akala ninyo maliwanag, yun pala madilim.
Kung naliwanagan na ang buong katawan ninyo at wala nang kaunting madilim diyan, naliwanagan na ang buhay ninyo na parang inilawan ng ilaw.>>
Pagkatapos mangaral ni Jesus, may isang Pariseo ang nag anyaya sa kanyang kumain. Kaya sumama siya, at humarap siya sa pagkain.
Ang mga Pariseo, meron silang nakaugalian kung paano maghugas ng kamay bago kumain, ngunit hindi sinunod ni Jesus ang nakaugalian nila. Kaya nagtaka ang Pariseo na nag-imbita sa kanya.
Kaya sinabi ni Jesus sa kanya, <<Kayong mga Pariseo, nililinis ninyo ang katawan ninyo, katulad ng paglilinis ninyo ng labas ng tasa at pinggan, samantalang ang puso ninyo ay puno ng kasakiman at kasamaan.
Mga walang alam! Kahit ang katawan at puso ninyo, ang Diyos ang gumawa.
Kaya kaawaan ninyo ang mga mahirap at tulungan ninyo sila sa mga kailangan nila upang maituring na malinis ang puso at katawan ninyo sa panigin ng Diyos.>>
<<Ngunit nakakaawa kayong mga Pariseo dahil parurusahan kayo ng Diyos! Dahil kahit ang mga pampalasa ng pagkain, ibinibigay ninyo ang ikasampo sa Diyos, pero pinapabayaan naman ninyo ang katuwiran at pagmamahal sa Diyos. Mabuti na nagbibigay kayo ng ikasampo ninyo, ngunit huwag ninyong pabayaan ang mas mahalagang ginagawa.>>
Nakakaawa kayong mga Pariseo dahil parurusahan kayo ng Diyos! Dahil kahit gustong gusto ninyong umupo sa pinakamagandang upuan sa mga bahay na pinagtitipunan. At gustong gusto ninyong galangin kayo ng mga taong nadadaanan ninyo.
Nakakaawa kayong mga Pariseo dahil parurusahan kayo ng Diyos! Dahil akala ng mga tao, malinis kayo, pero sa hindi nila alam, marumi pala kayo. Kaya parang libingan na inaapak-apakan lang ng mga tao sa hindi nila alam.
Ngayon, sinabi ng isa sa mga tagapagturo ng kautusan, <<Guro, pati naman kami, ipinapahiya mo.>>
Kaya sumagot si Jesus sa kanya, <<Kahit kayo din na mga tagapagturo ng Kautusan, nakakaawa kayo, dahil parurusahan kayo ng Diyos! Dahil ipinapatupad ninyo sa mga tao ang kautusan na mahirap tuparin na parang ipinapapasan ninyo sa kanila ang mabibigat na karga, pero hindi naman ninyo sila talagang tutulungan sa pagdala nito.
Nakakaawa rin kayo! Sapagkat nagpapagawa kayo ng mga tanda sa mga libingan ng mga propeta na pinatay ng mga ninuno ninyo.
Kaya kayo rin ang nagpapatotoo na sinang-ayunan ninyo ang ginawa nila. Dahil pinatay nila ang mga propeta at bakit kayo rin ang nagpapagawa ng mga tanda sa mga libingan nila.
Kaya sa karunungan ng Diyos, ito ang sinabi niya tungkol sa inyo, <Mag-uutos ako ng mga propeta sa kanila at mga apostol. Papatayin nila ang iba at uusigin nila ang iba.>
Kaya kayong mga tao ngayon, parurusahan kayo ng Diyos dahil sa pagkamatay ng unang propeta noong ginawa niya ang mundo hanggang ngayon
at mula pa sa pagpatay ng mga ninuno ninyo kay Abel hanggang kay Zacarias na pinatay din nila sa gitna ng Templo at sa pinaghahandugan. Oo, sinasabi ko sa inyo na parurusahan kayo ng Diyos dahil sa ginawa ng mga ninuno ninyo.>>
<<Nakakaawa kayong mga tagapagturo ng Kautusan dahil parurusahan kayo ng Diyos! Dahil hindi ninyo ipinaalam sa mga tao ang tungkol sa Diyos. At kahit kayo, ayaw ninyong magpasakop sa kanya, kundi pinipigilan pa ninyo ang mga taong gustong magpasakop sa kanya. Parang kinuha na ninyo ang susi sa mga taong gustong pumasok sa pinaghaharian ng Diyos.>>
Pagkatapos magsalita ni Jesus, umalis siya sa bahay na iyon. Mula noon, ang mga Pariseo at ang mga tagapagturo ng kautusan, palagi nilang binabatikos si Jesus. Tinatanong nila siya tungkol sa maraming bagay.
Hinihintay nila ang sagot niya upang kung magkamali siya sa pagsasalita niya, huhulihin nila siya.
Sa oras na iyon, libo-libong tao ang dumadating at sa sobrang dami nila, nagsisiksikan sila. Sinabi ni Jesus sa mga tagasunod niya, <<Mag-ingat kayo sa mga pampaalsa ng mga Pariseo na nagkukunwari lang sumusunod sa kalooban ng Diyos.
Dahil walang itinatago na hindi makikita at walang lihim na hindi malalaman.
Kaya kung anuman ang sinabi ninyo sa madilim, maririnig sa liwanag at anuman ang ibinulong ninyo sa loob ng bahay ninyo, siyang malakas na sinasabi.>>
<<Mga kaibigan ko, sinasabi ko sa inyo na huwag kayong matakot sa mga taong gustong pumatay sa inyo, dahil pagkatapos nilang patayin ang katawan ninyo, wala na silang ibang magagawa sa inyo.
Ngunit sinasabi ko sa inyo na ang dapat ninyong katakutan ay ang Diyos lang, dahil pagkatapos kanyang patayin, meron parin siyang kapangayrihan magtapon sa inyo sa imperno. Oo, sinasabi ko sa inyo na ang Diyos lang ang katakutan ninyo.>>
<<Ang limang maya, ibinebenta lang sa mababang halaga. Ngunit kahit isa man sa kanila, hindi nalimutan ng Diyos.
Kaya huwag kayong matakot sapagkat higit kayong mahalaga kaysa sa maraming maya. Dahil kahit ang bilang ng mga buhok ninyo, alam niya.>>
Sinabi pa ni Jesus sa kanila, <<Sinasabi ko sa inyo na ako na galing sa langit na ipinanganak ng Tao, sinuman ang kumikilala sa akin sa arapan ng mga tao, kikilalanin ko rin siya sa arapan ng mga anghel ng Diyos.
Ngunit kung sinuman ang magpapahiya sa akin sa harapan ng mga tao, ikakahiya ko rin siya sa harapan ng mga anghel ng Diyos.
Sinuman ang manlait sa akin na galing sa langit na ipinanganak ng Tao, mapapatawad siya, Ngunit kung sinuman ang manlait sa Ispirito ng Diyos, hindi na siya mapapatawad.
Kung ihaharap nila kayo sa bahay na pinagtitipunan ng mga Judio at sa mga nanunungkulan sa bayan dahil sa pananampalataya ninyo sa akin, huwag kayong mag-alala kung paano kayo sasagot o kung ano ang sasabihn ninyo bilang pagtatanggol sa sarili ninyo,
sapagkat sa oras na iyon, ang Espirito ng Diyos ang siyang magtuturo sa inyo kung ano ang sasabihin ninyo.>>
Ngayon, ang isa sa maraming tao na naroon, sinabi niya kay Jesus, <<Guro, sabihin mo nga sa kapatid ko na ibigay niya sa akin ang parte ko sa aming mana.>>
Ngunit sinabi ni Jesus sa kanya, <<Kapatid, bakit itinatanong mo sa akin iyan? Hindi ako tagahukom o tagahati ng kayamanan ninyo.>>
Kaya sinabi niya sa kanila, <<Mag-ingat kayo sa lahat ng kasakiman, sapagkat ang buhay ng tao, hindi makukuha sa dami ng kayamanan.>>
At ikinuwento pa ni Jesus ang talinghaga, ''May isang lalaki na mayaman na nakaani ng marami sa bukid niya.
Kaya sinabi niya sa kanyang sarili, <<Ano kaya ang gagawin ko? Wala na akong mapaglagyan ng mga ani ko.
Ah, alam ko na! Gigibain ko na ang mga bodega ko at magpapagawa ako ng mas malaking mga bodega upang doon ko ilalagay ang mga ani at kayamanan ko.>
Pagkatapos, sasabihin ko sa sarili ko, <Marami na ang naipon ko para sa mahabang panahon. Kaya magpapahinga nalang akong kakain, iinom, at magsasaya!> >>
"Ngunit sinabi ng Diyos sa kanya, <Wala kang alam! Sa gabing ito, kukunin ko na ang buhay mo. Kaya ibang tao nalang ang makikinabang sa naipon mo para sa sarili mo.> >>
Sinabi ni Jesus, <<Ganyan ang mangyayari sa taong nag-iipon ng kayamanan para sa sarili niya, pero mahirap pala siya sa paningin ng Diyos.>>
Pagkatapos, sinabi ni Jesus sa mga tagasunod niya, <<Kaya sinasabi ko sa inyo na huwag kayong mabalisa kung ano ang kakainin ninyo upang mabuhay. At huwag din kayong mabalisa kung ano ang isusuot ninyo.
Sapagkat higit na mahalaga ang buhay kaysa sa pagkain at higit na mahalaga ang katawan kaysa sa damit.
Tignan din ninyo ang mga uwak. Hindi sila nagtatanim, umaani, o nag-iipon ng makakain nila sa bodega. Ngunit ganoon paman, pinapakain sila ng Diyos. Kayo pa kaya, higit kayong mahalaga kaysa mga ibon.
Wala sa inyo ang makakapagpahaba ng buhay niya sa pamamagitan ng pagkabalisa niya.
Kaya kung hindi ninyo kayang pahabain ang buhay ninyo sa isang oras, huwag na kayong mabalisa sa ibang bagay.
Tignan ninyo kung paano tumutubo ang mga halaman na namumulaklak na bigla nalang tumubo. Hindi sila nagtatrabaho o gumagawa ng damit nila. Ngunit sinasabi ko sa inyo na kahit si Solomon na mayaman, hindi siya nakapagsuot ng kasingganda ng isa mang bulaklak ng halaman.
Pinapaganda ng Diyos ang mga damo sa bundok na nabubuhay ngayon, ngunit kinabukasan masusunog. Kung ganyan ang ginagawa ng Diyos sa mga damo, lalo na sa inyo, tiyak na padadamitan niya kayo. Totoong napakaliit ng pananampalataya ninyo sa kanya!
Kaya huwag kayong mababalisa kung ano ang kakainin at iinumin ninyo.
Dahil ang mga hindi kumikilala sa Diyos, palagi silang nababalisa sa mga bagay na iyan. Ngunit kayo, alam na ng Ama na nasa langit na kailangan ninyo ang lahat ng iyan.
Kaya pagsikapan ninyong magpasakop sa paghahari ng Diyos at ibibigay niya sa inyo ang lahat ng kailangan ninyo.>>
Ngayon, sinabi ni Jesus sa mga tagasunod niya, <<Kahit kakaunti kayo, huwag kayong matakot, sapagkat natutuwa ang Diyos na mapabilang kayo sa pinaghaharian niya.
Ibenta ninyo ang mga kayamanan ninyo at ibigay ninyo sa mga mahihirap ang kinita ninyo. Kung ganyan ang gagawin ninyo, makakaipon kayo ng kayamanan ninyo sa langit na hindi naluluma at hindi nauubos, hindi mananakaw at hindi aanayin.
Sapagkat kung nasaan ang kayamanan ninyo, nandoon din ang isip ninyo.>>
Sinabi pa ni Jesus sa kanila, <<Lagi kayong maghanda sa pagdating ko katulad ng mga alipin na naghihintay sa pag-uwi ng amo nilang galing sa kasalan. Nakahandang nakasindi ang mga ilaw nila upang sa pagdating ng amo nila at tumawag siya, agad nilang mabubuksan ang pinto.
<range>
Pinagpala ang mga alipin na madadatnan ng amo nilang nakagising na naghihintay sa pag-uwi niya. Sinasabi ko sa inyo na maghahanda ang amo nila at pauupuin sila dahil maghahain siya ng pagkain upang pakainin sila.
Pinagpala ang mga alipin na nakahanda sa pagdating ng amo nila, kahit sa hating gabi o mag-uumaga man.>>
Pag-isipin ninyo itong mabuti. Kung alam ng may bahay kung anong oras darating ang magnanakaw, hindi hahayaan mapasukan ang bahay niya.
Kaya kayo man, dapat kayong laging nakahanda, sapagkat ako na galing sa langit na ipinanganak ng Tao, babalik ako sa oras na hindi kayo nakahanda.>>
Ngayon, nagtanong si Pedro, <<Panginoon, para kanino ang talinghagang iyan, para lang ba sa amin, o para sa lahat?>>
Kaya sumagot si Jesus, <<Ang mapagkakatiwalaan at marunong na alipin, siya ang pagkakatiwalaan ng amo niya sa mga ibang alipin at siya ang magbibigay ng pagkain sa kanila sa tamang oras.
Mapalad ang aliping iyon kung madadatnan siya ng amo niya na nagtatrabaho sa ipinapagawa ng amo niya sa kanya.
Sinasabi ko sa inyo na siya ang pagkakatiwalaan ng amo niya sa lahat ng kayamanan niya.
Ngunit ang aliping iyan, kung akala akala niyang matagal pa bago dumating ang amo niya, ang gagawin niya, magpapakabusog siya, maglalasing at pahihirapan niya ang ibang alipin, lalake man o babae.
Ngayon, sa araw na pasimple siya, darating ang amo niya. Kaya parurusahan siya ng amo niya ng mabigat at itatapon siya sa lugar na pagtatapunan ng mga hindi mapagkakatiwalaan.>>
<<Ang alipin na nakakaalam sa kalooban ng amo niya, ngunit hindi siya sumusunod, parurusahan siya ng mabigat.
Ngunit ang aliping hindi nakakaalam sa kalooban ng amo niya at nakagawa siya ng kamalian na ikapaparusa niya, magaan lang ang parusang matatanggap niya. Ang binigyan ng marami, marami ang hahanapin sa kanya. Oo, ang pinagkatiwalaan ng marami, marami ang pananagutan niya.>>
Sinabi ni Jesus, <<Pumunta ako dito sa mundo upang magdala ng kaparusahan na parang apoy na nagliliyab na.
Ngunit kailangan ko pang danasin ang kahirapan. At hindi ako matatahimik hanggang hindi nangyayari ito.
<<Akala ba ninyo pumunta ako dito sa mundo upang magkaroon ng mabuting pagsasama ang mga tao? Hindi! Dahil sa pagpunta ko dito magkaroon ng pagkakaguluhan ang mga tao.
Mula ngayon, maghihiwalay ang limang tao sa isang pamilya, tatlo laban sa dalawa at dalawa laban sa tatlo.
Aawayin ng ama ang anak niyang lalake at ang anak niyang lalake, aawayin niya ang kanyang ama. Gayundin ang mangyayari sa ina at sa anak niyang babae, sa biyanan na babae at sa manugang niyang babae.>>
Sinabi ni Jesus sa mga tao, <<Kung makita ninyo sa nilulubugan ng araw na makapal ang ulap, sinasabi ninyong uulan. Kaya uulan nga.
At kung umiihip ang hangin, sinasabi ninyong iinit at iinit nga.
Mga mapagkunwari! Alam ninyo ang ibig sabihin ng mga nakikita ninyo sa lupa at sa langit, ngunit bakit hindi ninyo alam ang ibig sabihin ng ginagawa ng Diyos na nakikita ninyo ngayon.>>
Sinabi ni Jesus, <<Isipin ninyo kung ano dapat ninyong gawin.>>
Kung may taong magsasakdal sa iyo, pagsikapan mong makipagkasundu sa kanya habang hindi ka pa niya isinasakdal. Dahil baka pilitin ka pa niya na iharap sa naglilitis at pagkatapos, ibibigay ka ng naglilitis sa pulis upang ibilanggo.
Sinasabi ko sa inyo na hindi kayo makakalabas sa kulungan hanggang hindi mo pa nababayaran ang lahat ng ipinababayad nila sayo.>>
Habang nagsasalita si Jesus, may ilang taong lumapit at nagbalita sa kanya, <<May ilang taong ipinapatay si Gobernador Pilato, habang nagbibigay sila ng handog sa Diyos sa templo.>>
Sinabi ni Jesus sa kanila, <<Akala ba ninyo mas makasalanan ang mga taga Galilea na ipinapatay kaysa sa ibang taga Galilea na hindi ipinapatay?
Hindi! Sinasabi ko sa inyo na kung hindi ninyo pagsisisihan ang mga kasalanan ninyo, mapupunta rin kayo sa walang hanggang kaparusahan. .
Isipin din ninyo ang labing walong tao na namatay noong madaganan sila ng tawer sa lugar ng Siloe. Akala ba ninyo na mas makasalanan sila kaysa sa ibang nakatira sa baya ng Jerusalem na hindi namatay?
Hindi! Sinasabi ko sa inyo na kung hindi ninyo pagsisisihan ang mga kasalanan ninyo, mapupunta rin kayo sa walang hanggang kaparusahan.>>
Ngayon, ikinuwento ni Jesus ang talinghagang ito, <<May isang taong magsasaka. Nagpatanim siya ng punong kahoy ng igos sa bukid niya. Pinuntahan niya ito upang tignan kung namunga na, pero wala siyang nakita.
Kaya sinabi niya sa nag-aalaga sa pananim niya, <<Tatlong taon na akong pabalik-balik dito upang tingnan kung may bunga na ang punong kahoy ng igos, ngunit wala man lang akong makita. Putulin mo nalang ang punong kahoy na iyan! Sayang lang ang lupa na pinagtaniman sa kanya.>>
Ngunit sumagot ang nag-aalaga sa pananim niya, <<Amo pabayaan mo muna ang punong kahoy sa taong ito. Huhukayin ko muna ang palibot niya at bibigyan ko ng pataba.
Dahil baka mamunga siya sa isang taon. Ngunit kung hindi pa, puputulin ko na.> >>
Isang Araw ng Pamamahinga, nagtuturo si Jesus sa bahay na pinagtitipunan ng mga Judio.
Ngayon, may isang babae doon na pinakuba ng masamang espirito ng labing walong taon. Hindi na siya makatayo ng matuwid.
Kaya nang makita siya ni Jesus, inanyayahan niya siyang lumapit sa kanya at sinabi, << Babae, gumaling kana sa sakit mo.>>
Ipinatong ni Jesus ang kamay niya sa babae at kaagad na nakatayo ang babae ng tuwid. Kaya nagpuri siya sa Diyos.
Sa nangyaring iyon, nagalit ang pinuno ng bahay na pinagtitipunan ng mga Judio dahil nagpagaling si Jesus sa Araw ng Pamamahinga. Kaya sinabi ng pinuno sa mga tao, << Sa isang linggo mayroon kayong anim na araw na pagtatrabaho. Sa mga araw na iyan sana kayo nagpagaling, hindi sa Araw ng Pamamahinga.>>
Sinagot siya ni Jesus, <<Kayong mapagkunwari na sumusunod sa kalooban ng Diyos! kung mayroon kayong baka o asno na nauuhaw, hindi ba't kakalagan ninyo siya at paiinumin kahit sa Araw ng Pamamahinga? Mapagkunwari kayo!
Kung kinaaawaan ninyo ang mga hayop, paano pa kaya ang babaing ito na mula sa lahi ni Abraham na labing walong taon nang iginapos ni Satanas? Hindi bat dapat siyang palayain kahit sa Araw ng Pamamahinga.>>
Dahil sa sinabi ni Jesus, napahiya ang mga taong nakikipag-away sa kanya. Ngunit ang iba naman, natuwa sila dahil sa kamanghamanghang ginawa ni Jesus.
Ngayon, ipinagpatuloy ni Jesus ang pangangaral niya. Sinabi niya, <<Saan natin maihahalintulad ang paghahari ng Diyos?
Ang paghahari ng Diyos, maihahalintulad siya sa isang buto ng mustasa na itinanim ng isang tao sa kanyang bukid. lumaki siyang kasintulad ng isang punong kahoy. Kaya ang mga sanga nito, Kaya ang mga sanga nito, mapagpupugaran ng mga ibon.>>
Sinabi pa ni Jesus, <<Hindi lang iyan. Dahil ang paghahari ng Diyos,
maihahalintulad siya sa pampaalsa na minasa ng isang babae sa maraming harina. Kaya napaalsa niya ang minasang arina.>>
Ipinagpatuloy ni Jesus ang paglalakad niya papunta sa Jerusalem. At sa paglalakad niya, nangaral siya sa mga bayan at sa mga baryo na nadadaanan niya.
Ngayon, may nagtanong sa kanya, <<Panginoon, kakaunti ba ang maliligtas sa parusa?>> Sumagot si Jesus sa kanya,
<<Pagsikapan ninyong pumasok sa makipot na pinto, dahil iyon ang papasok sa kaharian ng Diyos. Sinasabi ko sa inyo na marami ang nagpipilit na pumasok, ngunit hindi sila makapasok.
Kung isinara ng may-ari ang pinto ng bahay niya, tatayo nalang kayo sa labas, tatawag kayo. Sasabihin ninyo, <Kapatid, papasukin ninyo kami!> Ngunit sasagutin niya kayo, <Hindi ko kayo kilala! >
At ang sasabihin ninyo sa kanila, <Paano mo nasabi na hindi mo kami kilala!, samantalang nakasalo ka pa naming kumain at uminom. Nangaral ka pa sa lugar namin.>>
Ngunit sasagutin niya kayo ulit, <Lumayo kayo sa akin, kayong lahat na gumagawa ng kasamaan, dahil hindi ko kayo kilala.>
Iiyak kayo at magngangalit ang ngipin sapagkat makikita ninyo sila Abraham, Isaac, Jacob at ang lahat ng mga propetang nasa kaharian ng Diyos, ngunit kayo, itatapon sa labas.
Sa araw na iyon, maraming hindi Judio na galing sa iba't ibang lugar na makakasalo sa pagdiriwang sa kaharian ng Diyos.
Kaya totoo ngang may mapagmataas ngayon na ibababa at may mapagpakumbaba ngayon na itataas.>>
Sa oras ding iyon, dumating ang ilang Pariseo na nagsabi kay Jesus, <<Umalis kana dito, dahil gusto kang ipapatay ni Gobernador Herodes.>>
Sumagot si Jesus sa kanila, <<Sabihin ninyo sa mapagkunwaring iyan, ipagpapatuloy ko ang pagpapalayas ng masasamang espirito at pagpapagaling ko sa mga may sakit ngayon at bukas. Sa ikatlong araw, matatapos ko ang ginagawa ko.
Dapat kong ipagpatuloy ang paglalakad ko ngayon, bukas at sa makalawa, sapagkat walang ibang pagpapatayan sa aming mga propeta kundi sa Jerusalem.>>
Ngayon, sinabi pa ni Jesus, <<Kayong mga taga Jerusalem, pinapatay ninyo ang mga propeta at binabato ninyo ang mga isinusugo ng Diyos sa inyo hanggang sa mamatay sila. Ilang besis ko na kayong gustong tipunin at alagaan katulad ng pagkalong ng inahing manok sa mga sisiw niya, ngunit bakit ayaw ninyo.
Kaya kahit gibain nila ang tirahan ninyo, bahala na kayo. Sinasabi ko sa inyo na mula ngayon hindi na ninyo ako makikita hanggang sa dumating ang panahon na sasabihin ninyo, <Pagpalain ang dumarating sa pangalan ng Panginoon.>>
Isang Araw ng Pamamahinga, may isang Pariseo na namumuno ang nag-anyaya kay Jesus na kumain sa bahay niya. Pinagmamasdan siya ng mga taong nandoon.
Lumapit kay Jesus ang isang lalake na may manas.
Kaya nagtanong si Jesus sa mga tagapagturo ng Kautusan at sa mga Pariseo, <<Bakit ano ang nasa Kautusan? Maaari bang magpagaling o hindi sa Araw ng Pamamahinga?>>
Ngunit hindi sila sumagot. Kaya hinawakan ni Jesus ang taong may manas at pinauwi.
Ngayon, tinanong sila ni Jesus, <<Kung may isa sa inyo na may anak o may baka na nahulog sa malalim na hukay sa Araw ng Pamamahinga, hindi ba't agad ninyo siyang ilalabas?>>
Ngunit walang makasagot sa kanya.
Ngayon, napansin ni Jesus, na pinipili ng mga bisita ang upuan na nakahanda sa mga mahalagang tao. Kaya nagsalita siya nang patalinghaga,
<<Kung may nag-imbita sa iyo sa isang kasalan, huwag kang kaagad umupo sa upuan ng mga taong mahalaga, dahil baka may inimbita pa na mas mahalaga pa sa iyo.
Baka lapitan ka ng nag-imbita sa iyo at sabihin niya, <<Ibigay mo ang upuang iyan sa taong ito.>> Sa ganoon, mapapahiya ka lang at uupo ka nalang sa pinakamalayong upuan.
Kung inimbita ka sa isang kasalan, ang mabuti mong gawin, umupo ka muna sa pinakamalayong upuan, dahil baka lumapit sa iyo ang nag-imbita at sabihin niya, <<Kaibigan, umupo ka doon sa upuan ng mga taong mahalaga.>> Sa ganoon, mapaparangalan ka sa harapan ng lahat ng bisita.
Dahil ang mapagmataas ay ibababa ng Diyos, At ang mapagpakumbaba ay ang itataas ng Diyos.>>
Pagkatapos, sinabi ni Jesus sa nag-imbita sa kanya, <<Kung maghahanda ka sa isang salo-salo, ang iimbitahin mo, hindi lang mga kaibigan, mga kapatid, mga kamag-anak o ang mayayaman na kapitbahay mo. Sapagkat baka imbitahin ka rin nila para magantihan nila ang ginawa mo sa kanila.>>
Kaya kung maghahanda ka, ang imbitahan mo, mga mahihirap, mga lumpo, mga pilay, at mga bulag.
Dahil kung ganyan ang gagawin mo, pagpapalain ka ng Diyos. Dahil itong mga inimbita mo, kahit hindi nila magantihan ang mabuting ginawa mo sa kanila, ibabalik ng Diyos iyan sa pagkabuhay ng mga matuwid.
Nang marinig ng isa sa mga kasalo niya ito, sinabi niya kay Jesus, <<Mapalad ang mga makakasalo sa handaan sa kaharian ng Diyos!>>
Sumagot si Jesus sa pamamagitan ng talinghaga, <<May isang lalake na naghanda ng malaking handaan at Nag-imbita siya ng maraming tao.
Nang nakahanda na ang lahat, inutusan niya ang isang alipin niya na sabihin sa mga inimbita niyang, <Halina kayo, dahil nakahanda na ang lahat!>>
Ngunit ang lahat ng inimbita, gumawa sila ng dahilan. Sinabi ng isa, <Sabihin mo na lang sa kanya na hindi ako makakapunta dahil nakabili ako ng bukid. Kailangan kong puntahan upang makita ko.> >>
<<Pagkatapos, pinuntahan din niya ang isa, ngunit ganoon din ang sinabi niya, <<Hindi ako makakapunta, dahil nakabili ako ng sampong baka at kailangan ko silang subukang pang-araro upang makita ko kung mabuti silang pagtrabaho.> >>
Kaya pinuntahan na naman niya ang isa, ngunit ganoon din ang sinabi niya, <<Hindi ako makakapunta, dahil bago akong kasal.>>
<<Kaya bumalik siya sa amo niya at ibalita ang lahat ng sinabi ng inimbita niya. Nang marinig niya ang ibinalita ng alipin, nagalit siya. Kaya muli siyang nag-utos nang alipin niya. Sinabi niya, <Sige na, pumunta ka sa mga daan na maraming tao at sa makipot na daan ng bayan. At imbitahin mo dito ang mga mahihirap, mga lumpo, mga bulag, at mga pilay.> >>
<<Nang bumalik ang alipin, sinabi niya sa amo niya, <Amo ko, sinunod ko na ang lahat ng ipinag-utos mo sa akin, ngunit bakit may upuan pa na walang tao.> >>
<<Sinabi ng amo sa alipin niya, <<Umalis ka dito sa bayan at pumunta ka sa mga daan ng bayan at sa mga daan sa labas ng bayan. Pagsikapan mong pumunta dito ang mga tao upang mapuno ng bisita ang bahay ko.
Sinasabi ko sa inyo na isa man sa mga unang inimbita ko, hindi makakatikim ng handa ko.>>
Maraming tao ang sumama kay Jesus. Ngayon, humarap siya sa kanila at sinabi niya,
<<Sinuman ang gustong maging tagasunod ko, kailangan mahalin niya ako nang higit pa sa magulang niya, asawa niya, sa mga anak niya, mga kapatid niya at kahit sa sarili nila. Kung hindi niya ako kayang mahalin ng higit pa sa lahat, hindi siya maaaring maging tagasunod ko.
Sinuman ang hindi nakahandang magtiis sa kahirapan para sa akin na parang pagpasan ng krus, hindi siya maaaring maging tagasunod ko.
Sinuman ang gustong maging tagasunod ko, pag-isipan muna niya, tulad ng isang taong gumagawa ng isang malaking bahay na pinag-iisipan muna niyang mabuti kung tama na ang lahat ng kailangan niya upang matapos niya ang bahay niya.
Dahil kung ginawa niya ito, pero hindi niya napatapos, kakantsawan lang siya ng mga taong makakakita sa kanya.
Sasabihin nila, Naku! Nagpatayo kunwari ng bahay, hindi naman niya maipatapos.>
Ganoon din sa isang hari na gustong makipag-away sa kapwa niya hari. Pinag-iisipan muna niya kung kaya ng sampong libong sundalo niya ang dalawampong libong sundalo ng kaaway niya.
Dahil kung hindi niya kaya, magpapauna na siya ng ilang tauhan niya upang makipagkasundo habang malayo pa ang kaaway niya.
Ganoon din kayo. Pag-isipan muna ninyong mabuti kung kaya ninyong sumunod sa akin. Dahil kung hindi ninyo kayang iwanan ang lahat ng nasa inyo, hindi kayo maaaring maging tagasunod ko.>>
Sinabi pa ni Jesus, <<Mabuti ang asin, ngunit kung mawalan ng lasa, hindi na babalik.
Wala na siyang halaga kahit gawin pa siyang pataba sa lupa. Kaya itatapon nalang siya ng mga tao. Kayong mga nakikinig, pag-isipan ninyo ang narinig ninyo!>>
Ngayon, ang mga maniningil ng buwis at ibang mga makasalanan, pumunta silang nakinig kay Jesus.
Ngayon may mga Pariseo at mga tagapagturo ng kautusan na naroon at nagbubulungan sila. Sinabi nila, <<Bakit ganito ang taong ito! Tinatanggap niya ang mga makasalanan at nakikisalo pa din siya sa kanila.>>
Kaya sinabi ni Jesus sa kanila ang talinghagang ito,
<<Kung isa sa inyo ang may isangdaang tupa, at naligaw ang isa, ano ang gagawin niya? Hindi ba't iiwan muna niya ang siyamnaput siyam na tupa doon sa pastulan, upang hanapin ang isang naligaw hanggang sa makita niya?
At kung makita niya ang tupa, masaya na niyang papasanin pauwi.
Pagdating niya sa bahay, iimbitahin niya ang mga kaibigan niya at kapitbahay niya at sasabihin sa kanilang, <<Makisaya kayo sa akin, dahil nakita ko na ang tupa kong nawala!> >>
At sinabi ni Jesus, <<Ganoon din ang nasa langit. Masayang-masaya sila doon dahil sa isang makasalanan na nagsisi sa mga kasalanan niya kaysa sa siyamnapu't siyam na matuwid na wala nang pinagsisihan.>>
Ngayon, sinabi ni Jesus ang talinghaga sa mga nagbubulungan, << Kung may isang babae na may sampung perang pilak at nawala ang isa, ano ang gagawin niya? Hindi ba't sisindihan niya ang ilaw at hahanapin niyang mabuti sa buong bahay ang nawalang pera hanggang sa makita niya ito?
At kung makita na niya ang pera niya, iimbitahan niya ang mga kaibigan niya at kapitbahay niya at sasabihin sa kanilang, <Makisaya kayo sa akin, dahil nakita ko na ang pera kong nawala!>>
At sinabi ni Jesus, <<Ganoon din ang nasa langit. Masayang masaya ang mga anghel ng Diyos dahil sa isang makasalanan na nagsisi sa mga kasalanan niya.>>
Sinabi pa ni Jesus ang talinghaga sa mga nagbubulungan, <<May isang ama na may anak na dalawang lalake.
Ngayon, sinabi ng bunso sa ama niya, <Ama, ibigay mo na sa akin ang parte ko sa mga kayamanan mo.> Kaya ibinigay ng ama ang parte nilang dalawa.>>
<<Pagkalipas ng ilang araw, ibinenta ng bunso ang naparte niyang kayamanan at pumunta siya sa malayong lugar. Doon niya ginastos ang pera niya sa walang kabuluhang pamumuhay.
Nang maubos na niya ang pera niya, dumating ang panahon ng gutom sa lugar na iyon. Kaya nagsimula ang kahirapan niya dahil wala na siyang pambili ng pagkain niya.
Ang ginawa niya, pumunta siyang nakipagtrabaho sa isang taong tagadoon. Kaya inutusan siya ng taong tagadoon sa bukid niya, dahil gagawin niya siyang tagaalaga ng mga baboy.
Sa sobrang gutom niya, kakainin na sana niya ang pagkain ng baboy, dahil walang nagbigay ng pagkain sa kanya.
<<Nang mapag-isip-isip niya ang lahat ng ginawa niya, sinabi niya sa sarili niyang, <<Doon sa amin kahit ang alipin ng ama ko ay sapat ang pagkain at sobra pa sa kanila. Ngunit ako naman mamamatay na sa gutom.
Babalik nalang ako sa ama ko at sasabihin ko sa kanya, <<Ama nagkasala ako sa Diyos at sayo.
Hindi na ako dapat tawagin mong anak. Ituring mo nalang akong isa sa mga alipin mo.>>
Kaya umuwi na siya sa ama niya. Nasa malayo pa siya, nakita na siya ng ama niya. Sa awa nito sa kanya, sinalubong niyang niyakap at hinagkan.
<<Kaya sinabi ng anak sa ama niya, <<Ama, nagkasala ako sa Diyos at sa iyo. Hindi na ako dapat tawaging mong anak.>>
<<Ngunit sinabi ng ama sa mga alipin niya, <<Madali kayo! Kunin ninyo ang pinakamagandang damit at padamitan ninyo siya. Suotan ninyo siya ng singsing at suotan siya ng sapatos.
At kunin ninyo ang biserong baka na pinataba. Patayin ninyo ito at kumain tayo at magsaya!
Dahil ang anak kong akala ko'y patay, buhay pala siya! Akala ko rin nawala, pero nakita ko na!>> Kaya nagsimula na silang magsaya.
Sa oras na iyon, nasa bukid pa ang panganay. Umuwi ito at ng malapit na siya sa bahay nila , narinig niya ang tugtugan at sayawan.
Kaya tinawag niya ang isang alipin at tinanong niya, <Bakit? Ano ang nangyari dito?> >>
<<Sumagot ang alipin, <Dumating ang kapatid mo buhay at wala siyang sakit. Kaya ipinagpatay siya ng ama mo ng pinatabang baka.>>
<<Ngayon, nagalit ang panganay at ayaw niyang pumasok sa bahay nila. Kaya lumabas ang ama nila, para amuin siyang pumasok.>>
<<Ngunit sumagot siya, <Ama, sa mahabang panahon, para akong alipin na sumusunod sa lahat ng ipinag-uutos mo. Ngunit kahit minsan, hindi mo man lang ako binigyan kahit isang maliit na kambing upang makapagsaya ako kasama ang mga kaibigan ko.
Ngunit nang dumating ang anak mong umubos at gumastos ng kayamanan mo sa mga babae na bayaran, bakit ipinagpatay mo pa siya ng pinatabang baka!>>
<<Kaya sumagot ang ama niya, <<Lagi naman kitang kasama anak at ang lahat ng kayamanan ko ay sa iyo lang.
Ngunit ngayon, dapat tayong magsaya at matuwa, dahil ang kapatid mong akala nating patay na, buhay pala. Akala din natin nawala siya, pero nakita parin natin siya.>>
Ngayon, sinabi ni Jesus sa mga tagasunod niya, <<May isang taong mayaman na nagkatiwala ng kayamanan niya sa isang tao. Ngunit may nagpaalam sa kanya ng ganito, <Ang pinagkatiwalaan mo, pinagpakasasa niya ang kayaman mo.>
Kaya ipinatawag niya ang pinagkatiwalaan niya at tinanong niya, <Ano itong naririnig ko tungkol sayo? Ibigay mo na sa akin ang lahat ng listahan na nagastos mo sa kayamanan ko. Dahil mula ngayon, hindi na kita mapagkakatiwalaan sa kayamanan ko.> >>
<<Kaya sinabi ng pinagkatiwalaan sa sarili niya, <Aalisin na ako ng amo ko sa trabaho ko. Ano ang gagawin ko? Hindi ko pa naman kaya ang mabigat na trabaho at nahihiya rin akong maglimos.
Ah, alam ko na! Kapag inalis nila ako sa trabaho ko, gagawa ako ng paraan upang tanggapin ako ng mga tao sa bahay nila.>
<<Ngayon, bago nagbigay ng listahan ang pinagkatiwalaan ng amo niya, isa-isa niyang kinausap ang lahat ng may utang sa amo niya. Tinanong niya ang unang may utang, <Ilan ang utang mo sa amo ko?> >>
<<Sumagot ang may utang, <Ang utang kong langis ng olibo ay isang daang banga.> >> Sinabi ng pinagkatiwalaan, <<Umupo ka, kunin mo itong listahan ng utang mo, at gawin mo na lang limampo.>>
<<Ngayon, tinanong na naman niya ang pangalawang may utang, <Ikaw ilan ang utang mo?> <<Sinagot siya ng may utang, <Ang utang kong trigo, isang daang sako.> >> <<At sinabi rin ng pinagkatiwalaan, <<Kunin mo itong listahan ng utang mo at gawin mo nalang dalawampo.> >>
<<Nang malaman ng amo na hindi mabuti ang ginawa ng pinagkatiwalaan, sinabi niya <Ang galing mong gumawa ng paraan!>> Sinabi pa ni Jesus, <Oo totoong ngang mas marunong gumawa ng paraan ang mga taong makamundo kaysa sa mga taong naliwanagan na tungkol sa Diyos.>>
At ipinagpatuloy pa ni Jesus ang pagsasalita niya, <<Sinasabi ko sa inyo na ang mga pera ninyo dito sa mundo, itulong ninyo sa mga kapwa ninyo. Dahil kahit maubos ang pera ninyo dito sa mundo, doon sa langit masaya kayong tataggapin.>>
<<Ang taong mapagkakatiwalaan sa kaunting bagay, mapagkakatiwalaan din siya sa maraming bagay. At ang taong hindi mapagkakatiwalaan sa kaunting bagay, hindi rin siya mapagkakatiwalaan sa maraming bagay.
Kaya kung hindi kayo mapagkakatiwalaan sa mga kayamanan dito sa mundo, hindi rin kayo pagkakatiwalan ng Diyos sa totoong kayamanan sa langit.
Kung hindi kayo mapagkakatiwalaan sa kayamanan ng iba, walang magbibigay ng kayamanan para sa inyo.>>
<<Walang alipin na pagsasabayin niyang suyuin ang dalawang amo niya. Dahil kung ganoon, kapopootan at lalaitin niya ang isa, ngunit ang isa, mamahalin niyang tapat. Ganoon din, hindi ninyo maaring pagsabayin suyuin ang Diyos at kayamanan.>>
Nang marinig ng mga Pariseo ang pangangaral ni Jesus tungkol sa kayamanan, nilapastangan nila siya, dahil mukha silang pera.
Kaya sinabi ni Jesus sa kanila, <<Nagbabait-baitan kayo kunwari sa tingin ng mga tao samantalang alam ng Diyos ang laman ng puso ninyo. Sapagkat ang mga bagay na itinuturing ng mga taong mahalaga ay siyang hindi kalugodlugod sa Diyos.>>
<<Ang kautusan na ipinasulat kay Moises at ang mga isinulat ng propeta noong una, ay siyang sinusunod ng mga tao hanggang sa mangaral na si Juan na Tagabautismo. Mula sa panahon ni Juan, ipinapangaral na ang Mabuting Balita tungkol sa paghahari ng Diyos at maraming nagpipilit na mapabilang sa mga pinaghaharian ng Diyos.
Ngunit hindi ibig sabihin walang kabuluhan ang kautusan ng Diyos. Dahil kahit mawala man ang langit at mundo, hindi rin mawawala ng kabuluhan kahit isang guhit ang kautusan.>>
<<Halimbawa, kung hiniwalayan ng lalake ang asawa niya at nag-asawa siya ng iba, nagkasala siya ng pakikiapid. At kung sinuman ang makapag-asawa sa babae na hiniwalayan ng lalake, nagkasala rin siya ng pakikiapid.>>
Sinabi pa ni Jesus sa mga Pariseo, <<May isang lalaki na mayaman, na laging nakadamit na mamahalin at nakakain niya ang gusto niyang kainin sa araw-araw.
Mayroon din namang isang mahirap doon na ang pangalan ay Lazaro na puro sugat ang katawan. Dinala siya sa labas ng pinto sa bahay ng mayaman.
Gusto sana niyang kumain kahit na tirang pagkain na galing sa mesa ng mayaman. Hindi lang iyon, dahil lumalapit pa sa kanya ang mga aso at dinidilaan ang mga sugat niya.>>
<<Ngayon, namatay ang mahirap at dinala siya ng mga anghel sa tabi ni Abraham. Namatay din ang mayaman at inilibing siya.
At nakaranas siya ng matinding kahirapan sa lugar ng mga namatay. Ngayon, tumingala siya kay Lazaro na kasama na ni Abraham doon sa langit.
At malakas niyang sinabi na, <Amang Abraham, maawa ka sa akin! Utusan mo si Lazaro na isaw-saw niya ang hintuturo niya sa tubig, at patakan niya ang dila ko upang malamigan man lang ako. Dahil nahihirapan ako, dahil sa sobrang init ng apoy.>>>
<<Ngunit sumagot si Abraham, <Anak, alalahanin mo noong nabubuhay ka pa sa mundo. Nagpakasawa ka, samantalang si Lazaro naman, puro kahirapan ang naranasan niya. Kaya masaya siya ngayon dito, ngunit ikaw, nariyan ka ngayon na naghihirap.
At isa pa, may malawak na bangin sa pagitan natin. Kaya wala dito ang makakapunta doon at wala doon ang makakapunta dito.>>>
<<Sinabi din ng mayaman, <Kung ganoon pala Amang Abraham, nakikiusap ako na papuntahin mo nalang si Lazaro sa bahay ng ama ko.
Dahil balaan niya ang limang kapatid kong lalake tungkol sa lugar na ito nang kahirapan upang hindi sila mapunta dito.>>
<<Ngunit sumagot si Abraham, <Nasa kanila ang Kautusan na ipinasulat kay Moises at ang mga isinulat ng mga propeta. Kailangan nilang paniwalaan ang nakasulat.>>>
<<Kaya sumagot ang mayaman, <Hindi sapat iyon Amang Abraham. Ngunit kung may patay na muling mabuhay na pumunta upang mangaral sa kanila, pagsisisihan at iiwan nila ang mga kasalanan nila.>>>
<<Ngunit sinabi ni Abraham, <Kung hindi nila paniniwalaan ang ipinasulat kay Moises, at ang isinulat ng mga propeta, hindi rin nila paniniwalaan ang ipapangaral ng isang patay na muling nabuhay.> >>
Ngayon, sinabi ni Jesus sa mga tagasunod niya, <<Kailanman hindi maiiwasan ang pagdating ng tukso na pinagmumulan ng kasalanan. Ngunit kawawa ang taong pinagmulan ng kasalanan ng kapwa niya.
Sino man ang maging dahilan ng pagkakasala ng maliliit na bata na mananampalataya sa akin, mabuti pang ipasuk ang leeg niya sa gilingan na bato at itapon sa dagat.
Kaya mag-ingat kayo. Kung nagkasala sa iyo ang kapatid mo, pagsabihan mo siya. Kung magsisi siya, patawarin mo siya.
Kahit pitong besis pa siyang magkasala sa iyo sa isang araw, at pitong besis din siyang humingi ng tawad sa iyo, patawarin mo siya.
Ngayon, sinabi ng mga apostol kay Jesus, <<Dagdagan mo pa ang pananampalataya namin!>>
Sumagot si Jesus, <<Kung mayroon kayong pananampalataya na kasing liit ng buto ng mustasa, maaari ninyong sabihin sa malaking punong kahoy, <Mabunot ka at mapunta ka sa dagat!.> At susunod nga sa inyo.>>
Sinabi pa ni Jesus, <<Halimbawa, kung may alipin na nag-aararo o nagpapastol ng mga tupa na dumating galing sa bukid, hindi maaaring ang amo ang maghanda ng pagkain ng alipin niya. Kundi ang alipin ang mag-aasikaso ng amo niya. Ganito ang sasabihin ng amo niya, <Magbihis kana at ihanda ang hapunan ko. Habang kumakain ako, pagsilbihan mo ako. At pagkatapos kong kumain, maaari kanang kumain at uminom.>
<range>
Hindi pinasasalamatan ng amo ang alipin niya, kahit sinusunod niya ang iniuutos ng amo niya.
Ganoon din sa inyo. Kung nagawa ninyo ang lahat ng ipinag-uutos sa inyo, ang sasabihin ninyo, <<Ginagawa lang namin ang ipinag-utos sa amin, dahil alipin lang kami.>>
Sa pag-alis nila Jesus at ng mga tagasunod niya papunta sa bayan ng Jerusalem, dumaan sila sa pagitan ng probinsya ng Samaria at sa probinsya ng Galilea.
Ngayon, habang papasok si Jesus sa isang baryo, sinalubong siya ng sampong lalake na may sakit sa balat. Itong mga may sakit sa balat, tumigil sila sa malayo ng kaunti.
Malakas nilang sinabi na, <<Panginoong Jesus, kaawaan mo kami!>>
Pagkakita sa kanila ni Jesus, sinabi niya, <<Pumunta kayo sa mga pari at ipatingin ninyo ang katawan ninyo na wala nang sakit,>> Habang naglalakad sila, kaagad gumaling at luminis ang katawan nila.
Nang makita ng isa sa kanila na magaling na siya, bumalik siya kay Jesus at malakas niyang sinasabi ang pagpupuri sa Diyos.
Lumuhod siya at nagpasalamat sa harapan ni Jesus. Ang taong ito isa siyang Samaritano .
Sinabi ni Jesus, <<Sampo kayo kanina na pinagaling ko? Nasaan ang siyam?
Bakit dayuhan lang ang bumalik upang magpuri sa Diyos?.>>
Kaya sinabi ni Jesus sa kanya, <<Tumayo ka at umuwi kana. Gumaling ka dahil sa pananampalataya mo sa akin.>>
Ngayon, tinanong ng mga Pariseo si Jesus kung kailan magsisimula ang paghahari ng Diyos. Sumagot si Jesus sa kanila, <<Ang paghahari ng Diyos, hindi makikita kung kailan magsisimula.
Kaya walang maaaring makapagsalita ng, <Dito maghahari ang Diyos!> o <Doon siya maghahari!> dahil ang Diyos, naghahari na siya sa puso ng mga sumasampalataya sa kanya.>>
Ngayon sinabi ni Jesus sa mga tagasunod niya, <<Darating ang panahon na gusto ninyong makita ang pagbabalik ko na galing sa langit na ipinanganak ng Tao, ngunit hindi ninyo makikita ito.
May magsasalita tungkol sa akin, <Tingnan ninyo, heto na siya!> o <Tingnan ninyo, nandito na siya! Ngunit, huwag kayong maniwala o sumama upang hanapin ako.
Dahil ako na galing sa langit na ipinanganak ng Tao, babalik ako sa mundo na parang kidlat na nagliliwanag sa buong langit.
Ngunit ngayon, kailangan ko munang makaranas ng maraming kahirapan at itatakwil ako ng mga tao sa panahon ngayon.
<<Kung paanong pasimple ang mga tao noong panahon ni Noe, ganoon din magpapasimple ang mga tao sa araw ng pagbabalik ko na galing sa langit na ipinanganak ng Tao.
Noong panahon ni Noe, pasimpleng kumakain ang mga tao, naglalasing, at nag-aasawa hanggang sa pumasok sa barko si Noe. Dumating ang baha, nalunod ang lahat.>>
Ganoon din sa panahon ni Lot. Ang mga tao ay kumakain, naglalasing, namimili, nagtitinda, nagtatanim at nagpapatayo ng bahay,
hanggang sa araw na iniwan ni Lot ang bayan ng Sodoma. Pagkatapos umulan na ng apoy at asupre na galing sa langit. Kaya namatay silang lahat sa Sodoma.>>
<<Ganoon din ang mangyayari sa araw ng pagdating ko na galing sa langit na ipinanganak ng Tao dahil may mabibigla sa pagdating ko.
Sa araw na iyon, ang nasa labas ng bahay, huwag nang pumasok upang kumuha ng kahit ano sa bahay. Ang nasa bukid, huwag ng umuwi.
Isipin ninyo ang nangyari sa asawa ni Lot sa bayan ng Sodoma.
Sapagkat sinuman ang taong gustong magligtas ng buhay niya, ang siyang mawawalan ng buhay niya. Ngunit ang taong gustong magbigay ng buhay niya, ang siyang mabibigyan ng buhay na walang hanggan.
Sinasabi ko sa inyo sa gabing pagbabalik ko, may dalawang natutulog na magkatabi. Ang isa, dadalhin sa langit. Ngunit ang isa, iiwan.
Halimbawa, kung may dalawang babae na magkasamang gumigiling. Ang isa, dadalhin sa langit. Ngunit ang isa, iiwan.
[At kung may dalawang lalake na magkasamang nagtatrabaho sa bukid, dadalhin sa langit ang isa, ngunit ang isa, iiwan.>>]
Tinanong siya ng mga tagasunod niya, <<Panginoon saan mangyayari iyan!>> Sumagot siya, <<Kung saan may bangkay, doon din nagtitipon ang mga uwak.>>
Ngayon, sinabi ni Jesus sa mga tagasunod niya ang isang talinghaga. Dahil gusto niyang ipaunawa sa kanila na kailangan nilang palaging manalangin at huwag manghina ang loob.
Sinabi niya, <<Sa isang bayan, may naglilitis na walang takot sa Diyos at walang iginagalang na tao.>>
Sa bayang ding iyon, may babae na biyuda. Palagi siyang pumupunta sa tagapaghukom at sinasabi niya, <<Pagtatagol mo ako laban sa mga kaaway ko.
Sa unang paggambala ng biyuda sa kanya, hindi muna niya siya pinansin, ngunit sa mahabang panahon, sinabi niya sa sarili niya, Kahit wala akong takot sa Diyos at wala akong iginagalang na tao.
Ngunit tutulungan ko siya, dahil walang tigil ang pag-abala niya sa akin at kaunti na lang mapapainis na niya ako.>>>
Ngayon, sinabi ng Panginoon Jesus sa kanila, << Pag-isipan ninyo ang sinabi ng masamang manglilitis.
Ang Diyos pa kaya, hindi niya ipagtatanggol ang pinili niyang kanya lang na tumatawag sa kanya araw at gabi? Pahihintayin ba niya sila ng matagal?
Sinasabi ko sa inyo na kaagad niyang ipagtatanggol. Ngunit ako na galing sa langit na ipinanganak ng Tao, sa pagbabalik ko dito sa mundo, may madadatnan pa ba akong sumasampalataya sa akin?>>
Ngayon, may mga tao doon na tumitingin ng matuwid sa sarili nila. Kaya ang tingin naman nila sa iba, mababa. Kaya sinabi ni Jesus sa kanila ang isang talinhaga,
<<May dalawang lalaki na pumunta sa templo upang manalangin. Ang isa, Pariseo, at ang isa, maniningil ng buwis.
Tumayo ang Pariseo at nanalangin tungkol sa sarili niya. ang sinabi niya, <<Amang Diyos, nagpapasalamat ako sa iyo sapagkat hindi ako katulad ng iba na magnanakaw, mandaraya at nakikiapid o katulad nitong maniningil ng buwis.
Sa isang linggo dalawang besis akong nag-aayuno, at nagbibigay rin ako ng ikapo sa lahat ng kinita ko.>
Ngunit ang maniningil ng buwis, nakatayo siya sa malayo at nanalangin. Sa hiya niya, hindi siya makatingin sa langit. Kaya dinadagukan niya ang kanyang dibdib at sinasabi niya, <Maawa ka sa akin Ama kong Diyos, dahil isa akong makasalanan.>
Sinabi pa ni Jesus, <<Sinasabi ko sa inyo na umuwi ang maniningil ng buwis na matuwid sa paningin ng Diyos. Ngunit ang Pariseo, hindi. Dahil ang mapagmataas, ang siyang ibababa ng Diyos, at ang mapagpakumbaba, ang siyang itataas ng Diyos.>>
Ngayon, may mga tao na nagdala ng maliliit na anak nila kay Jesus upang hilingin nila na ipatong ang kamay niya sa kanila at pagpalain niya sila. Nang makita ng mga tagasunod niya iyon, pinigilan nila ang mga tao.
Ngunit tinawag ni Jesus ang mga tagasunod niya at sinabi niya sa kanila, <<Pabayaan ninyong lumapit sa akin ang mga bata. Huwag ninyo silang bawalan, dahil ang mga katulad nila ang siyang mapabilang sa paghaharian ng Diyos.
Sinasabi ko sa inyo na sinoman man ang hindi magpapasakop sa paghaharian ng Diyos katulad ng pagpapasakop ng maliliit na bata, hindi siya mabibilang sa mga taong pinaghaharian niya.>>
Ngayon, may isang lalaki na may katungkulan na nagtanong kay Jesus, sinabi niya, <<Mabuting Guro, ano ang dapat kung gawin upang mabigyan ako ng buhay na walang hanggan?>>
Sumagot si Jesus sa kanya, <<Bakit tinawag mo akong mabuti? Walang ibang mabuti kundi ang Dios lang.
Alam mo ang kautusan ng Diyos, <Huwag kang makiapid. Huwag kang pumatay ng tao, huwag kang magnakaw, huwag kang magpatotoo sa hindi totoo, at galangin mo ang iyong mga magulang.>>>
<<Sumagot ang lalaki na may katungkulan, <<Mula pagkabata, sinusunod ko na ang lahat ng iyan hanggang ngayon.> >>
Nang marinig ni Jesus ang sinabi ng may katungkulan, sinabi niya sa kanya, <<May isa ka pa na dapat gawin. Ibenta mo ang lahat ng ari-arian mo at ang kinita mo, ibigay mo sa mga mahihirap. Sa ganoon, mabibigyan kanang kayamanan sa langit. Pagkatapos, bumalik ka at sumunod sa akin.>>
Ngunit nang marinig ng may katungkulan ang sinabi ni Jesus, nalungkot siya. dahil marami ang kayamanan niya.
Nang makita ni Jesus na nalungkot ang may katungkulan, sinabi niya, <<Totoo ngang mahirap makapasok ang mga taong marami ang kayamanan sa kaharian ng Diyos.
Kung mahirap makapasok ang kamelyo sa butas ng karayom, lalo nang mahirap makapasok sa kaharian ng Diyos ang taong maraming kayamanan.>>
Ngayon, nagtanong ang mga taong nakarinig sa sinabi ni Jesus, <<Kung ganoon, sino pala ang maliligtas?>>
Sumagot si Jesus sa kanila, <<Ang hindi magagawa ng tao, magagawa ng Dios.>>
Ngayon, sinabi ni Pedro, <<Paano naman kami? Iniwan namin ang lahat upang sumunod sa iyo.>>
Sumagot si Jesus, <<Sinasabi ko sa inyo kung sinuman ang nang-iwan ng bahay niya, asawa niya, mga kapatid niya, mga magulang niya, o mga anak niya dahil sa paghahari ng Diyos,
makakatanggap siya ng higit pa sa iniwan niya sa panahon ngayon. At sa darating na panahon, makakatanggap siya ng buhay na walang hanggan.>>
Ngayon, ibinukod ni Jesus ang labindalawang tagasunod niya at sinabi niya sa kanila, <<Aakyat na tayo sa Jerusalem at matutupad na doon ang lahat ng isinulat ng mga propeta tungkol sa akin na galing sa langit na ipinanganak ng Tao.
Ibibigay ako sa mga hindi Judio. Hahamakin, ipapahiya at duduraan nila ako.
Lalatiguhin nila ako at papatayin, ngunit sa ikatlong araw, muli akong mabubuhay.>>
Ngunit walang naunawaan ang labindalawang tagasunod niya. Inilihim sa kanila ang ibig sabihin niyon, at hindi nila alam kung ano ang tinutukoy niya.
Ngayon, nang malapit na sina Jesus sa bayan ng Jerico, may isang bulag na lalake na naglilimos na nakaupo sa tabi ng daan.
Nang marinig niya na maraming tao ang dumaraan, tinanong niya sila, <<Ano ang nangyayari?>>
Sumagot sila sa kanya, <<Dumaraan si Jesus na taga Nazaret.>>
Kaya malakas na sinabi ng bulag, <<Jesus! Lahi ni Haring David, mahabag ka sa akin!>>
Binawalan siya ng nasa unahan ni Jesus, <<Huwag kang maingay.>>Ngunit lalo pa niyang sinabi ng malakas <<Lahi ni Haring David, mahabag ka sa akin!>>
Nang marinig siya ni Jesus, huminto siya at may inutusan siyang mag-akay sa bulag upang ilapit sa kanya. Nang malapit na ang bulag, sinabi ni Jesus sa kanya,
<<Ano ang gusto mong gawin ko sa iyo?>> Sumagot ang bulag <<Panginoon gusto kong makakita.>>
Kaya sinabi ni Jesus sa kanya, <<Makakakita kana. Gumaling ka dahil pananampalataya mo sa akin.>>
Kaagad siyang nakakita at sumunod siya kay Jesus na nagpupuri sa Diyos. Nang makita ng mga tao ang nangyari, nagpuri din sila sa Diyos.
Ngayon, dumating na sina Jesus sa bayan ng Jerico dahil doon sila dadaan papuntang Jerusalem.
May isang lalaki doon na nagngangalang Zaqueo. Mayaman siya at isa siya sa mga pinuno ng maniningil ng buwis.
Gusto niyang makita kung sino si Jesus ngunit dahil pandak siya at maraming tao, hindi niya makita.
Kaya tumakbo siyang nauna sa dadanan nila Jesus at umakyat siya sa punong kahoy ng sikomoro upang makita niya siya.
Nang makarating sina Jesus sa may puno. Tumingala siya at sinabi niya, <<Zaqueo, madali bumaba ka, dahil kailangan kong pumunta ngayon sa bahay mo.>>
Kaya kaagad na bumaba si Zaqueo at masaya niyang tinanggap sina Jesus sa bahay niya.
Nang makita ng mga tao na pumasok si Jesus sa bahay ni Zaqueo, nagbulungan sila. Sinabi nila, <<Tumuloy siya sa bahay ng taong makasalanan.>>
Kaya tumayo si Zaqueo at sinabi niya, <<Panginoon. Ibigay ko sa mga mahihirap ang kalahati ng ariarian ko at kung sino man ang nadaya ko, ibabalik ko ng apat na beses ang kinuha ko sa kanya.>>
Sinabi ni Jesus sa kanya, <<Nakaligtas na ang may bahay, dahil naniwala si Zaqueo sa Diyos katulad ng ninuno ninyong si Abraham.
Sapagkat ako na galing sa langit na ipinanganak ng Tao, pumunta ako dito upang hanapin at iligtas ang bawat naligaw.>>
Habang nakikinig ang mga tao, sinabi ni Jesus sa kanila ang isang talinghaga dahil malapit na sila sa bayan ng Jerusalem. Akala ng mga tao nagsisimula na ang paghahari ng Diyos.
Kaya sinabi niya, <<May isang tao na iginagalang na pumunta sa malayong lugar upang tanggapin niya ang tungkulin niyang maghari. At kung matanggap na niya ang tungkulin niya, babalik siya.
Ngunit bago siya umalis, tinawag niya ang sampong alipin niya at binigyan niya sila ng tig-iisang gintong pera. Sinabi niya sa kanila, Sinabi niya sa kanila, <Habang wala pa ako, paramiin ninyo ito.> >>
<<Ngunit galit ang mga kababayan niya. Kaya ng umalis siya, may inutusan sila sa lugar na pupuntahan niya at sasabihin <Hindi naming gustong maghari sa amin ang taong iyan.> >>
<<Ngunit ginawa parin nila siyang hari. Nang makauwi na siya sa bayan niya, ipinatawag niya ang sampong alipin niya na binigyan niya ng pera upang malaman niya kung ilan ang natubo nila.
Lumapit sa kanya ang una at sinabi, <Amo ko, ang perang ipinagkatiwala mo sa akin, tumubo ng sampong perang ginto.>
<<Sinabi ng hari, <<Mabuting alipin, mabuti ang ginawa mo! Dahil mapagkakatiwalaan ka sa kakaunti na ipinagkatiwala ko sa iyo, ikaw ang mamamahala sa sampong bayan.>
Lumapit din sa kanya ang pangalawa at sinabi, <Amo ko, ang perang ipinagkatiwala mo sa akin, tumubo ng limang perang ginto.> >>
<<Kaya sinabi din ng hari sa kanya, <Ikaw ang mamamahala sa limang bayan.>
Ngayon, lumapit din ang isang alipin at sinabi, <Amo ko, ito ang pera mo. Ibinalot ko sa isang panyo bago ko itinago.
Ginawa ko iyon dahil natatakot ako sa iyo. Dahil alam kong mahigpit ka, kinukuha mo ang hindi mo pinagpaguran at inaani mo ang hindi mo itinanim.> >>
<<Kaya sinabi ng hari sa kanya, <Hindi mabuting alipin! Dahil sa pagsasalita mo, hahatulan kita ng kaparusahan. Alam mo pala na mahigpit ako, kinukuha ko ang hindi ko pinagpaguran at inaani ko ang hindi ko itinanim.>
Ganoon pala, bakit hindi mo ibinigay sa bangko ang pera ko upang sa pagbalik, makuha ko ang tubo niya?
Ngayon, sinabi ng hari sa mga nandoon, <Kunin ninyo sa kanya ang perang ginto at ibigay ninyo sa nakapagtubo ng sampo.>
<<Ngunit sinabi nila, <Amo ko, may sampong perang ginto na siya!> >>
<<Kaya sinabi ng hari, <Sinasabi ko sa inyo na ang mapagkakatiwalan sa kakaunti, mapagkakatiwalaan din siya sa mas marami pa. Ngunit ang taong hindi mapagkakatiwalaan kahit sa kaunti na ipinagkatiwala sa kanya, aalisin pa sa kanya.
Ngayon, tungkol naman sa mga kaaway ko na ayaw pasakop sa akin bilang hari nila, dalhin ninyo sila dito sa harapan ko at patayin ninyo sila.> >>
Nang matapos ikuwento ni Jesus ang halimbawa niya, ipinagpatuloy niya ang kanyang paglalakbay patungo sa bayan ng Jerusalem kasama ang mga tagasunod niya.
Nang malapit na sina Jesus sa bundok na kung tawagin ay Bundok ng mga Olibo na malapit sa bayan ng Bethfage at sa bayan ng Bethania, pinauna niya ang dalawang tagasunod niya.
Sinabi niya sa kanila, <<Pumunta kayo sa kasunod na baryo. Pagpasok ninyo doon, makikita ninyo ang isang bisero ng asno na nakatali na hindi pa nasakyan kahit sinuman man. Kalagan ninyo siya at akayin ninyo siya dito.
Kung may magtanong sa inyo ng ganito, <Bakit ninyo kinakalagan ang asno>, ang sabihin ninyo sa kanya, <Kailangan siya ng Panginoon.>>
Kaya umalis na ang dalawang inutusan niya at nakita nga nila ang biserong asno doon sa ipinagbilin ni Jesus sa kanila.
Habang kinakalag nila ang asno, sinabi ng may-ari, <<Bakit ninyo kinakalagan ang biserong asno?>>
Sumagot sila, <<Kailangan ng Panginoon.>>
Inakay nila kay Jesus ang biserong asno at isinapin nila ang balabal nila sa likod ng biserong asno at ipinasakay na nila si Jesus.
Ipinagpatuloy nina Jesus ang kanilang paglalakbay papuntang Jerusalem. Nilatag ng mga tao ang balabal nila sa dadaanan ni Jesus, dahil sa paggalang at sa pagtanggap nila sa kanya.
Nang malapit na sila sa Jerusalem, pababa sa Bundok ng Olibo, ang mga tagasunod niya, umawit sila ng sobrang saya, at pinupuri nila ang Diyos, dahil sa nakita nilang kamanghamanghang ginawa ni Jesus.
Sinabi nila, <<Pagpalain ang hari na isinugo ng Diyos! Meron na tayong kapayapaan sa Diyos sa langi! Purihin ang Diyos!>>
Ngayon, sa dami ng sumusunod kay Jesus, may ilang Pariseo na nagsalita sa kanya, <<Guro, pagbawalan mo ang mga tagasunod mo na magpuri sa iyo.>>
Ngunit sinagot sila ni Jesus, <<Sinasabi ko sa inyo na kung hindi ako pupurihin ng mga tagasunod ko, ang mga bato na lang ang magpupuri sa akin.>>
Nang malapit na sina Jesus sa bayan ng Jerusalem, napaiyak siya ng makita niya ito, dahil sa awa niya sa kanila.
Sinabi niya, <<Nakakaawa kayong mga naninirahan sa Jerusalem. Kung alam lang sana ninyo kung ano ang magbibigay ng kapayapaan hindi sana kayo nakakaawa, ngunit hindi ninyo alam!
Darating ang araw na pagkampuan kayo ng mga kaaway ninyo. Palilibutan at susunggaban nila kayo.
Kayong lahat na nariyan, papatayin nila kayo at sisirain nila ang mga bayan ninyo. At walang batong matitira na nakapatong sa kapwa niya bato. Mararanasan ninyo iyan, dahil hindi ninyo pinansin ang pagdating ng Diyos na Tagapagligtas ninyo.>>
Ngayon, pumunta si Jesus sa templo at itinaboy niya ang mga nagtitinda na ginagamit sa handog.
Sinabi niya sa kanila, <<Nasusulat sa salita ng Diyos, <Ang bahay ko, bahay dalanginan.> Ngunit bakit ginawa ninyong pinagtataguan ng magnanakaw!>>
Ngayon, araw-araw na pumupunta si Jesus sa templo upang magturo. Ngunit ang mga namumunong pari, ang mga tagapagturo ng kautusan, at ang mga may katungkulan, gusto nilang ipapatay si Jesus.
Ngunit wala silang makitang paraan, dahil gustong gustong pakinggan ng mga tao ang pagtuturo niya.
Isang araw, habang nagtuturo si Jesus ng Mabuting Balita sa mga taong nasa labas ng templo, lumapit sa kanya ang mga namumunong pari, mga tagapagturo ng kautusan at mga matatandang nanunungkulan.
Sinabi nila sa kanya, <<Sabihin mo nga sa amin kung ano ang karapatan mong gumawa ng ganyan? Sino ang nagbigay sa iyo ng ganyang karapatan?>>
Sinagot sila ni Jesus, <Tatanungin ko rin kayo. Sabihin n'yo nga sa akin
kung kanino galing ang karapatan ni Juan na magbautismo, sa Diyos o sa tao? >>
Kaya nag-usap-usap sila, <Kung sasabihin nating sa Diyos, sasabihin din niya sa atin, <Bakit hindi kayo naniniwala kay Juan?>
Ngunit kung sasabihin nating <sa tao>, babatuhin tayo ng mga tao, dahil naniniwala silang propeta ng Diyos si Juan.>>
Kaya sumagot sila, <<Hindi namin alam.>>
Sinabi ni Jesus sa kanila, <<Kung ganon, hindi ko rin sasabihin sa inyo kung saan galing ang karapatan kong gumawa ng mga bagay na ito.>>
Ngayon, ikinuwento rin ni Jesus ang talinghaga sa mga tao, <<May isang tao na nagtanim ng ubas sa bukid niya. Ngayon, ipinaupa niya ang ubasan niya sa mga nakikisamak at pumunta siya sa malayong lugar. At titira siya doon ng matagal na panahon.>>
Nang panahon na ng pag-aani, inutusan niya ang isang alipin niya sa mga kasamak niya na umupa ng ubasan niya upang kunin ang parte niya. Ngunit ang alipin na inutusan niya, binugbog ng mga magsasaka at itinaboy nila na walang dala.
Kaya inutusan niyang muli ang ibang alipin, ngunit binugbog rin nila siya at ipinahiya bago itinaboy na walang dala.
Nag-utos siya ng ikatlong alipin, ngunit sinugatan rin nila siya at itinaboy.
Kaya nag-isip ang may ari ng ubasan <Ano ang gagawin ko? <Alam ko na. Iuutos ko ang minamahal kong anak. Baka igagalang nila siya siya.>>
<<Ngunit nang makita ng nakikisaka ang anak ng may ari, nag-usap-usap sila, <Ito na ang tagapagmana! Patayin natin siya upang ang paghahari niya mamanahin natin.>
Kaya hinuli nila siyang kinaladkad sa labas ng ubasan at pinatay.>> Ngayon, tinanong ni Jesus ang mga nakikinig, <<Ano ngayon ang gagawin ng may ari ng ubasan sa mga nakikisamak sa kanya?
Siguradong pupuntahan niya sila at papatayin. Pagkatapos, ipapaupa niya sa iba ang ubasan niya.>> Nang marinig ng mga tao iyan, sinabi nila, <<Huwag sanang pahintulutan ng Diyos na mangyari iyan!>>
Ngunit tinitigan ni Jesus ang mga tao at sinabi niya sa kanila,<<Ano ang ibig sabihin nitong nakasulat sa kasulatan ng Diyos? <Ang batong itinakwil ng mga nagpapatayo ng bahay, ay ang batong mahalaga.> >>
Sinabi pa ni Jesus, <<Sinuman ang mahulog sa batong iyan, mababalian. Ngunit ang mahulugan niyan, madudurog.>>
Naunawaan ng mga tagapagturo ng kautusan at mga namumunong pari na sila ang tinutukoy ni Jesus sa talinghaga niya. Kaya huhulihin na sana nila si Jesus sa uras na iyon, ngunit natakot sila sa mga tao.
Kaya naghintay nalang sila ng ibang panahon. Nagsugo sila ng mga tao na magkukunwaring mabuti ang ginagawa nila sa pagpunta nila kay Jesus. Pero gusto nila siyang huliin sa pananalita niya at maiharap nila siya sa gobernador.
Sinabi ng mga nagkukunwari kay Jesus, <<Guro, alam namin na totoo ang mga sinasabi mo at ang itinuturo mo. Wala kang pinipili, kundi ang katotohanan tungkol sa kalooban ng Diyos ang itinuturo mo.
Ngayon, may itatanong kami sa iyo dapat ba tayong magbayad ng buwis sa Emperador ng Roma o hindi?>>
Ngunit alam ni Jesus na nagkukunwari sila. Kaya sinabi niya sa kanila,
<<Ipakita ninyo sa akin ang pera. Kanino mukha at pangalan ang makikita ninyo dito?>> Sumagot sila, <<Sa Emperador.>>
Kaya sinabi ni Jesus, <<Kung ganoon, ibigay ninyo sa Emperador ang para sa Emperador at ibigay ninyo sa Diyos ang para sa Diyos.>>
Kaya hindi nila nahuli si Jesus sa pagsasalita niya sa harapan ng maraming tao at wala silang nasabi dahil namangha sila sa sagot niya.
Ngayon, may ilang Saduseo na lumapit kay Jesus upang tanungin siya. Ang mga Saduseo, hindi sila naniniwala na muling mabubuhay ang mga patay.
Ngayon, sinabi nila kay Jesus, <<Guro, ayon sa kautusan na ipinasinulat kay Moises, kung ang isang lalake namatay siya ng walang anak sa asawa niya, dapat maging asawa siya ng kapatid niyang lalake ang bayaw niyang biyuda upang magkaanak sila para sa kapatid niya namatay.
Ngayon, may pitong magkakapatid na lalaki. Nakapag-asawa ang panganay, pero namatay siyang walang anak.
Kaya angikalawang panganay, naging asawa niya ang biyuda,ngunit namatay din siyang walang anak.
Ganoon din ang nangyari sa ikatlo hanggang sa ikapitong kapatid nila. Namatay silang lahat na walang anak sa babae.
Sa kahulihulian, namatay din ang biyuda.
Ngayon, sa araw ng muling pagkabuhay ng mga patay, sino ang asawa nung babae, dahil naging asawa siya ng pitong magkakapatid?>>
Sumagot si Jesus, <<Ang mga tao sa panahon na ito, nag-aasawa sila.
Ngunit ang mga pinili ng Diyos ang bubuhayin niyang muli at masasama sa pinaghaharian niya, hindi na sila mag-aasawa.
At hindi sila mamatay katulad sila ng mga anghel. Anak na sila ng Diyos, dahil binuhay niya silang muli.
Kahit si Moises, nagpatotoo siya na bubuhaying muli ng Diyos ang mga patay. Sapagkat isinulat ni Moises ang tungkol sa nagliliyab na punong kahoy kung saan niya tinawag na Panginoon ang Diyos ni Abraham Isaac, at ni Jacob.>
Ang ibig sabihin, buhay sila, dahil hindi siya Diyos ng mga namatay kundi Diyos siya ng mga buhay. Sapagkat ang lahat ng tao, buhay sa paningin niya.>>
Ngayon, sinabi ng ilang mga tagapagturo ng kautusan, <<Guro mabuti ang sagot mo!>>
Kaya wala ng nangahas na magtanong sa kanya.
Ngayon, nagtanong rin si Jesus sa kanila, <<Paano masasabi ng mga tao na si Cristo ang ipinangako ng Diyos, lahi lang siya ni Haring David?
Pero isinulat ni David ang aklat ng mga Awit tungkol kay Cristo, <Sinabi ng Diyos sa Panginoon ko, umupo ka sa kanan ko,
hanggang sa mapasakop ko sa iyo ang mga kaaway mo.> >>
Sinabi pa ni Jesus, <<Ngayon, kung tinawag ni David na Panginoon si Cristo, paano masasabi ng mga tao na si Cristo ay lahi lamang ni David?>>
Habang nakikinig kay Jesus ang lahat ng tao, sinabi niya sa mga tagasunod niya,
<<Mag-ingat kayo sa mga tagapagturo ng kautusan. Gustong gusto nilang lumalakad na nakadamit ng mahaba at gustong gusto nilang iginagalang sila ng mga taong nalalampasan nila. Gustong gusto nilang umupo sa pinakamagandang upuan sa mga bahay na pinagtitipunan ng mga Judio at sa mga handaan.>>
Dinadaya rin nila ang mga biyudang babae upang makuha nila ang mga ari-arian nila at nagbabait-baitan sila sa harapan ng mga tao sa pamamagitan ng mahabang panalangin nila. Kaya pagdating ng panahon, lalo pang mabigat ang parusa ng Diyos sa kanila.
Habang nasa labas pa ng templo si Jesus at ang mga tagasunod niya, nakita niya ang mga mayayaman na nagbibigay ng pera nila sa lalagyan ng pera sa templo.
At nakita rin niya ang isang mahirap na babae na biyuda na nagbibigay ng dalawang pirasong barya sa lalagyan ng pera.
Kaya sinabi ni Jesus sa mga tagasunod niya, <<Sinasabi ko sa inyo na higit pang mahalaga ang ibinigay ng balo kaysa sa lahat.
Sapagkat ang inihuhulog ng mga mayayaman, yong lang hindi na nila kailangan. Ngunit ang biyuda, kahit dukha lang siya, ibinigay niya ang lahat pati ang pambili niya ng pagkain niya.>>
Ngayon, may ilang tagasunod ni Jesus na nag-uusap tungkol sa mga mamahaling bato at sa pampaganda na ibinibigay sa templo. Nang marinig ni Jesus ang pinag-uusapan nila, sinabi niya sa kanila,
<< Ang mga magagandang nakikita ninyo, darating ang araw na mawawasak ang lahat ng iyan at walang bato na matitira na nakapatong sa kapwa niya bato.>>
Ngayon, nagtanong ang mga tagasunod niya, <<Guro, kailan mangyayari iyan, at ano ang palatandaan na malapit ng mangyari iyon?>>
Kaya sumagot si Jesus, <<Mag-ingat kayo upang hindi kayo mailigaw ninuman. Sapagkat marami ang darating na gagamit ng pangalan ko at sasabihin nilang, <Ako ang Cristo na ipinangako ng Diyos.> Sasabihin din nila, <Dumating na ang katapusan ng mundo!> Huwag kayong maniniwala sa kanila.
At kung may mabalitaan kayong naggegera at naglalaban, huwag kayong matakot. Dahil dapat mangyari iyan, pero hindi pa kaagad darating ang katapusan ng mundo.>>
Ngayon sinabi pa ni Jesus sa kanila, <<Maggegerahan ang mga bansa at maggegerahan din ang mga kaharian nila.
May darating na malakas na lindol at darating din ang matinding gutom at sakit na ikamamatay ng iba't ibang lugar. At makakakita kayo ng mga tanda na nakakatakot at nakakamangha na galing sa langit.>>
<<Ngunit bago mangyari ang lahat ng iyan, huhuliin at uusigin kayo ng mga tao dahil sa pagsunod ninyo sa akin. At ihaharap nila kayo sa mga bahay na pinagtitipunan ng mga Judio upang paratangan at ipabilanggo. Ihaharap din nila kayo sa mga hari at sa mga gobernador.
Iyan na ang panahon ninyo upang makapagpatotoo kayo sa kanila tungkol sa akin.
Kaya ihanda ninyo ang sarili ninyo na huwag kayong mabalisa kung ano ang sasabihin ninyo bilang pagtatanggol ninyo sa inyong sarili.
Dahil ipapaisip ko sa inyo ang mabuti ninyong sabihin at bibigyan ko kayo ng karunungan na hindi kayang labanan o talunin ng kaaway ninyo.
Dahil kahit ang mga magulang ninyo at mga kapatid ninyo, mga kamag-anak ninyo at mga kaibigan ninyo, ibibigay nila kayo at ipapapatay nila ang ilan sa inyo.
Dahil sa pagsunod ninyo sa akin, kapopootan kayo ng lahat ng tao.
Ngunit hindi kayo pababayaan ng Diyos, dahil kahit isang buhok sa ulo ninyo, hindi maaalis.
At kung magtitiis kayo, mabibigyan kayo ng buhay na walang hanggan.>>
<<Sinabi pun Jesus <<Kung nakikita ninyong nakapalibot ang mga sundalo sa Jerusalem, alam na ninyo na malapit na ang pagsira sa kanya.
Kaya ang lahat ng nasa Judea, kaylangan tumakas ng pumunta sa bundok at ang lahat ng nasa bayan ng Jerusalem, kailangan kaagad na ng umalis. At ang lahat ng nasa bukid, huwag na munang bumalik sa bayan ng Jerusalem.
Sapagkat iyon ang panahon na ng pagpaparusa upang matupad ang mga sinasabi sa Kasulatan.
Nakakaawa ang mga buntis at mga nagpapasuso sa araw na iyan, sapagkat mahihirapan silang tumakas. Mabigat ang kahirapan na mararanasan nila sa lupang ito, dahil darating ang galit ng Diyos sa mga tao dito.
Ang iba sa kanila ay papatayin sa ispada at ang iba, huhulihin at aalipinin sa malayong lugar. At ang bayan ng Jerusalem, sasakupin ng mga hindi Judio hanggang sa matapos ang panahon na itinakda ng Diyos sa kanila.>>
Sinabi pa ni Jesus, <<Makakakita kayo ng palatandaan sa araw, sa buwan, at sa mga bituin. At ang lahat ng bansa dito sa mundo, magugulo dahil sa takot nila sa ingay ng alon sa dagat.
Hihimatayin ang mga tao sa sobrang takot nila dahil sa mga mangyayari dito sa mundo, sapagkat mayayanig ang lahat ng mga bagay na nasa langit at maaalis sila sa kinaroroonan nila.
Sa panahon iyan, ako na galing sa langit na ipinanganak Tao, makikita nila ako na dumarating na nasa ulap na may kapangyarihan at nakakasilaw na liwanag ng Diyos.
Kung magsisimula ng mangyayari ang mga iyan, tumayo titingala dahil malapit na ang pagliligtas sa inyo.>>
Ikinuwento ni Jesus sa kanila ang isang talinghaga. Sinabi niya, <<Tignan ninyo ang puno ng igos at ang ibang punong kahoy.
Kung magkakadahon na ang mga ito, alam na ninyo na malapit na ang tag-init.
Ganoon din ang mangyayari sa katapusan. Kung makikita na ninyong nangyayari na ang mga sinasabi ko, malalaman ninyong malapit na ang paghahari Diyos.>>
<<Sinasabi ko sa inyo na bago mamatay ang lahat ng tao sa panahon ngayon, matutupad na ang lahat ng sinabi ko.
Ang langit at lupa may katapusan, ngunit ang mga salita ko, mananatili kailanman.>>
Sinabi pa ni Jesus,<<Mag-ingat kayo. Huwag ninyong hayaan ang katakawan, paglalasing, at ang alalahanin sa buhay upang hindi kayo madatnan na hindi nakahanda sa araw ng pagdating kong muli.
Dahil darating ang araw na iyon sa lahat ng tao sa mundo ng walang nakakaalam.
Kaya maghanda kayo sa lahat ng oras. Palagi kayong manalangin na bigyan niya kayo ng lakas upang malampasan ninyo ang lahat ng kahirapan na mangyayari sa darating na araw upang makaharap kayo sa akin na galing sa langit na ipinanganak ng Tao.>>
Araw-araw nagtuturo si Jesus sa labas ng templo. Pagsapit ng gabi, pumupunta siya sa Bundok ng mga Olibo upang magpalipas ng gabi.
Maagang pumupunta ang mga tao sa labas ng templo upang makinig kay Jesus.
Ngayon, malapit na ang Piesta ng Tinapay na walang Pampaalsa, na siyang Piesta ng Kaligtasan.
Ang mga namumunong pari at ang mga tagapagturo ng kautusan, nag-iisip sila ng paraan kung paano nila maipapatay si Jesus ng walang nakakaalam, dahil natatakot sila sa mga taong nakikinig sa kanya.
Si Judas na tinatawag na Iscariote, isa siya sa labingdalawang tagasunod ni Jesus. Pero sinakop siya ni Satanas.
Kaya ngayon, pumunta si Judas sa mga namumunong pari at sa mga pinuno ng bantay sa templo. At pinag-uusapan nila kung paano niya tatraydurin si Jesus sa kanila.
Ikinatuwa naman nila ang pakikipagsabwatan ni Judas sa kanila laban kay Jesus. At nangako sila na bibigyan nila siya ng pera.
Pumayag rin naman si Judas. Kaya mula nalang noon, naghihintay na siya ng panahon na matulongan niya silang dumakip kay Jesus na hindi malalaman ng maraming tao.
Ngayon, dumating na ang unang araw ng Piesta ng Tinapay na walang Pampaalsa. Sa araw na iyon, ang mga Judio, kailangan nilang pumatay ng biserong tupa na ihahandog nila at kakainin para sa Piesta ng Kaligtasan.
Kaya inutusan ni Jesus si Pedro at si Juan. Sinabi niya, <<Umalis na kayo dahil ihahanda ninyo ang hapunan natin para sa Piesta ng Kaligtasan.>>
Kaya nagtanong si Pedro at si Juan, <<Saan ang gusto mong paghandaan namin ng hapunan natin?>>
Sumagot si Jesus, <<Pagpasok ninyo sa bayan ng Jerusalem, masasalubong ninyo ang isang lalake na may daladalang banga na may tubig. Sundan ninyo siya sa bahay na papasukan niya.
At sabihin ninyo sa may ari ng bahay, <<Ipinapatanong ng Guro kung saang silid ang paghahandaan ng hapunan sa Piesta ng Kaligtasan kasama ang mga tagasunod niya.>
Isasama niya kayo sa itaas at ituturo niya sa inyo ang isang malaking silid. Nandoon na ang lahat ng magagamit. Doon ninyo ihanda ang hapunan natin.>>
Ngayon, umalis na si Pedro at si Juan at nakita nila na totoo ang lahat ng sinabi ni Jesus sa kanila. Kaya inihanda nila doon ang hapunan nila para sa Piesta ng Kaligtasan.
Nang oras na ng hapunan, kumakain na si Jesus at ang mga apostol niya.
Sinabi ni Jesus sa kanila, <<Gusto ko bago ko maranasan ang kahirapan, makakasalo ko na muna kayo sa hapunan ng Piesta ng Kaligtasan.
Dahil sinasabi ko sa inyo na hindi na ako muling kakain nito hanggang sa matupad ang ibig sabihin nito sa paghahari ng Dios.>>
Ngayon, kinuha niya ang inumin na may alak na gawa sa katas ng ubas at nagpasalamat siya sa Diyos at sinabi niya sa kanila, <<Kunin ninyo ito at inumin.
Sinasabi ko sa inyo na hindi na ako muling iinom ng alak na gawa sa katas ng ubas hanggang hindi pa dumating ang paghahari ng Diyos.>>
Ngayon, kumuha siya ng tinapay at nagpasalamat siya sa Diyos. Hinati-hati niya ito at ibinigay sa kanila. Sinabi niya, <<Ito ang aking katawan na ibibinigay para sa inyo. Gawin ninyo ito bilang pag-alaala ninyo sa akin.>>
Pagkatapos nilang kumain, ganoon din ang ginawa niya sa inumin. Kinuha niya ito at sinabi niya, <<Ang inuming ito, ang siyang bagong kasunduan na pinatotohanan ng dugo ko na nabuhos para sa inyo.>>
Sinabi ni Jesus, <<Ngunit pakinggan ninyo ito! Kasalo natin ngayon ang tayong magtatraydor sa akin.
Dahil ako na galing sa langit na ipinanganak ng Tao ay papatayin, dahil iyon ang itinakda ng Diyos sa akin. Ngunit talagang nakakaawa ang taong magtatraydor sa akin.>>
Ngayon, nagtanungan ang labingdalawang apostol niya kung sino sa kanila ang gagawa ng ganoon.
Nagtatalo ang mga apostol ni Jesus kung sino sa kanila ang pinakadakila.
Kaya sinabi ni Jesus sa kanila, <<Hindi tama ang isip ninyo. Ipinipilit ng mga hindi Judio ang gusto nila sa mga sinasakupan nila at gusto nila na sundin sila at tawagin silang <Matulungin.>
Ngunit hindi ganyan sa inyo. Dahil ang higit na pinakamataas, dapat siyang magpakababa at ang namumuno, dapat siyang maging katulad ng isang alipin.
Sapagkat sino ba ang higit pang mataas, ang taong nakaupo na kumakain o ang taong nagsusuyo sa kanya? Hindi ba ang taong nakaupong kumakain? Ngunit ako na nagsusuyo sa inyo kahit ako ang namumuno sa inyo.>>
<<Kayo naman ang tunay kong kasama, dahil hindi ninyo ako iniwanan sa mga pagsubok na naranasan ko.
Kaya dahil binigyan ako ng kapangyarihan ng Ama ko na maghari, bigyan ko rin kayo ng ganong kapangyarihan.
Gagawin ko iyan upang makasama ko kayong kumain at uminom sa mesa ko doon sa pinaghaharian ko. At uupo kayo sa labingdalawang trono upang maghukon sa labingdalawang lahi ng Israel.>>
Sinabi ni Jesus kay Simon na tinatawag na Pedro, <<Pakinggan mo ito Simon! Nakiusap si Satanas sa Diyos upang subukin niya kayong lahat katulad ng magsasaka na nagsasala ng ipa sa palay niya.
Ngunit mananalangin ako para sa inyo upang hindi manghina ang pananampalataya mo sa akin. At kung nagsisi kana at babalik kana sa akin, kailangan mong patatagin ang pananampalataya ng mga kapatid mo.>>
Sumagot si Pedro, <<Panginoon, nakahanda akong ikulong o mamatay kasama mo.>>
Ngunit sinabi ni Jesus sa kanya, <<Pedro, sinasabi ko sa inyo na bago tumilaok ang manok ngayon gabi, tatlong besis mo akong ikakaila.>>
Ngayon, sinabi ni Jesus sa mga tagasunod niya, <<Noong inutusan ko kayo na walang dalang pitaka, bag, o tsinelas, nagkulang ba kayo?>> Sumagot sila, <<Hindi.>>
<<Ngunit ngayon,>> sinabi ni Jesus, <<kung mayroon kayong pitaka o bag, dalhin ninyo. At kung wala kayong espada, ipagbili ninyo ang damit ninyo at bumili kayo ng espada.
Sapagkat sinasabi ko sa inyo na kailangan matupad ang nasa Kasulatan tungkol sa akin, na ganito, <Ibinibilang nila siyang isa sa mga makasalanan.> At iyan ang nakasulat tungkol sa akin, matutupad na ngayon.>>
Kaya sinabi ng mga tagasunod niya, <<Panginoon, may dalawa kaming espada dito!>> Sumagot siya, <<Tama na iyan.>>
Ngayon, pumunta si Jesus sa Bundok ng Olibo, katulad ng dati niyang ginagawa. At sumama sa kanya ang mga tagasunod niya.
Nang nandoon na sila, sinabi ni Jesus sa kanila, <<Lagi kayong manalangin upang hindi kayo matalo ng tukso.>>
Ngayon, lumayo ng kaunti si Jesus sa kanila at lumuhod siyang nanalangin. Sinabi niya,
<<Ama ko, kung kalooban mo, alisin mo ang kahirapang mararanasan ko. Ngunit ganoon paman, hindi ang kalooban ko ang masusunod, kundi ang kalooban mo.>>
[Ngayon, nagpakita sa kanya ang anghel ng Diyos na galing sa langit at pinatatag niya ang kalooban ni Jesus.
Dahil sa sobrang kahirapan na nararamdaman ni Jesus, nanalangin siya ng buong kalooban hanggang sa pinawisan siya ng parang dugong tumulo sa bato.]
Ngayon, pagkatapos niyang manalangin, tumayo siya at binalikan niya ang kanyang mga tagasunod, ngunit nadatnan niya silang natutulog, dahil pagod sila sa sobrang lungkot.
Kaya sinabi niya sa kanila, <<Bakit kayo natutulog? Gumising kayo at manalangin upang hindi kayo matalo ng tukso.>>
Habang nagsasalita pa si Jesus, dumating ang maraming tao. Si Judas ang isa sa labingdalawang tagasunod niya ang nangunguna sa kanila. Nilapitan niya si Jesus at hinagkan.
Ngunit sinabi ni Jesus sa kanya, <<Hagkan ba ang pagkakanulo mo sa akin na Anak ng Tao na galing sa langit.?>>
Nang makita ng mga tagasunod ni Jesus ang mga nangyari, sinabi nila, <<Panginoon, tatagain na ba namin sila?>>
Ngayon, bigla na lang pinutol ng tagasunod ni Jesus ang kanang tenga ng isang alipin ng pinakapunong pari.
Ngunit sinabi ni Jesus, <<Tama na iyan!>> Hinawakan niya ang tenga ng alipin at pinagaling niya.
Sinabi ni Jesus sa mga namumunong pari, sa mga kapitan ng mga bantay sa templo at sa mga matatandang nanunungkulan, <<Tulisan ba ako? Bakit kayo nagdadala ng mga itak at pamatok upang hulihin ako?
Araw-araw akong nandiyan sa inyo sa templo. Bakit hindi ninyo ako hinuli? Ngunit ito ang panahon na ibinigay sa inyo upang hulihin ako. Dahil sa oras na ito, kapangyarihan ni Satanas ang maghahari sa inyo.>>
Hinuli nila si Jesus at dinala sa bahay ng pinakapunong pari. Sumunod din si Pedro, ngunit nasa malayo lang siya ng kaunti.
Doon sa labas ng bahay, nagsiga ang mga tao at umupo sila sa gilid ng siga upang magpainit. At nakiupo din doon si Pedro sa kanila upang magpainit.
Ngayon, may isang alipin na babae ang nakakita kay Pedro na nakaupong nagpapainit sa tabi ng siga. Kaya tinitigan niya siya at sinabi niya, <<Kasakasama rin ni Jesus ang lalaking ito!>>
Ngunit ikinaila siya ni Pedro, <<Hindi ko siya kilala.>>
Hindi nagtagal, may nakakita na naman sa kanya at sinabi, <<Hindi ba't kasama ka rin nila?>> Sumagot si Pedro, <<Hindi.>>
Pagkatapos siguro ng isang oras, ipinilit din ng isa, <<Totoong kasama din ni Jesus ang taong ito, sapagkat taga Galilea din siya.>>
Ngunit sinabi ni Pedro, <<Hindi ko alam ang sinasabi mo!>> At habang nagsasalita siya, tumilaok ang manok.
Lumingon si Jesus at tinitigan niya si Pedro. Kaya naisip ni Pedro ang sinabi ni Jesus sa kanya, <<Bago tumilaok ang manok ngayon gabi tatlong besis mo akong ikakaila.>>
Kaya lumabas si Pedro at humagulgol na umiyak.
Hinamak at binugbog siya ng mga nagbabantay sa kanya.
Tinakipan nila ang mata niya at sinabi nila sa kanya, <<Hulaan mo kung sino ang sumuntok sa iyo?>>
At marami ring masama ang sinabi nila laban sa kanya.
Kinaumagahan, nagtipon ang mga matatandang Judio na nangangatwiran. May mga namumunong pari at mga tagapagturo ng kautusan. Ngayon, dinala si Jesus at iniharap sa kanila.
Sinabi nila sa kanya, <<Sabihin mo sa amin kung ikaw ang Cristo na ipinangako ng Diyos?>> Sumagot si Jesus, <<Kahit sabihin ko sa inyo, hindi kayo maniniwala.
At kung tatanungin ko kayo, hindi rin ninyo sasagutin.
Ngunit mula ngayon, ako na galing sa langit na ipinanganak ng Tao, uupo na ako sa kanan ng Diyos na makapangyarihan.
Kaya sinabi ng lahat, <<Kung ganoon, sinasabi mong ikaw ang Anak ng Diyos?>> Sumagot si Jesus, <<Kayo na ang nagsabi na ako nga.>>
Kaya sinabi nila, <<Hindi na natin kailangan ang magpapatotoo, dahil narinig na natin ang sinabi niya.>>
<<Pagkatapos niyon, tumayo silang lahat at iniharap nila si Jesus kay Gobernador Pilato.
Kaya sinimulan nila ang paratang nila kay Jesus. Sinabi nila kay Gobernador Pilato, <Nahuli namin ang taong ito na nag-aanyaya sa mga tao na lumaban sa gobyerno. Sinasabi niya na huwag na silang magbayad ng buwis sa Emperador ng Roma. Sinasabi pa niya na siya ang hari na Cristo na ipinangako ng Diyos.> >>
Kaya tinanong ni Gobernador Pilato si Jesus, <<Ikaw ba ang Hari ng mga Judio?>> Sumagot si Jesus, <<Ikaw na ang may sabi.>>
Kaya sinabi ni Gobernador Pilato sa mga namumunong pari at sa mga tao, <<Wala akong makitang kasalanan sa taong ito.>>
Ngunit pinilit nilang sinabi, <<Ang taong iyan, Ginugulo niya ang mga tao sa probinsya ng Judea sa pamamagitan ng pagtuturo niya. Nagsimula siyang magturo sa probinsya ng Galilea. At ngayon, nandito na naman siya sa Jerusalem.>>
Nang marinig ni Pilato ang sinabi nila, tinanong niya kung taga Galilea si Jesus.
Si Herodes Antipas ang gobernador sa probinsya ng Galilea at sa panahong iyon, nasa Jerusalem din siya. Kaya ng malaman ni Pilato na taga Galilea si Jesus, sinabi niya, <<Dalhin ninyo siya kay Gobernador Herodes Antipas.>>
Nang makita ni Gobernador Herodes si Jesus, sobrang tuwa niya, dahil matagal na niyang gustong makita si Jesus dahil marami ang naririnig niya tungkol sa kanya. At gusto rin niyang makita ang kamangha manghang gawa niya.
Kaya marami ang itinanong ni Gobernador Herodes Antipas kay Jesus, ngunit hindi siya sumagot.
Ang mga namumunong pari at mga tagapagturo ng kautusan, tumayo sila at malakas nilang sinasabi ang paratang nila laban kay Jesus.
Ngayon, si Gobernador Herodes at mga sundalo niya, inalipusta at hinamak nila si Jesus. Pinasuotan pa nila siya ng magandang damit katulad ng damit ng hari at ibinalik nila siya kay Gobernador Pilato.
Si Gobernador Herodes Antipas at si Gobernador Pilato, magkaaway sila noong una, pero ngayon, magkaibigan na sila.
Ipinatawag ni Pilato ang mga namumunong pari, ang ibang nanunungkulan at ang maraming tao.
At sinabi niya sa kanila, <<Dinala ninyo sa akin ang taong ito dahil sinasabi ninyong siya ang pinagmulan ng kaguluhan. Tinanong ko siyang mabuti sa naririnig ninyo, ngunit wala akong nakitang kasalanan sa ipinaparatang ninyo sa kanya.
Kahit si Gobernador Herodes Antipas, ganoon din ang napatunayan niya. Kaya pinabalik niya si Jesus dito sa atin. Ang taong ito, wala siyang nagawang kasalanan upang parusahan siya ng kamatayan.
Kaya ipapahagupit ko na lang siya bago ko siya palalayain.>>
[Tuwing Piesta ng Kaligtasan, kailangan magpalaya si Pilato ng isang bilanggo.]
Ngunit maraming tao ang malakas na nagsalita, <<Patayin ang taong iyan! Si Barabas ang palayain mo!>>
( Nabilanggo si Barabas dahil sa pagpatay niya ng tao at kasama siya sa mga nagriribelde noong una sa guberno ng Jerusalem.)
Gusto sana ni Pilato na palayain si Jesus. Kaya nagsalita siyang muli na palayain si Jesus.
Ngunit malakas na sinabi ng mga tao, << Ipako siya sa krus! Ipako siya sa krus!>>
Tatlong besis nagsalita si Gobernador Pilato, sinabi niya, Bakit? Ano ang kasalanan niya? Wala akong makitang kasalanan sa kanya upang ipapatay siya. Kaya ipapahagupit ko na lang siya bago ko siya palalayain!>>
Ngunit lalo pa nilang malakas na sinabi, <<Ipako siya sa krus!>> Kaya wala nang magawa si Gobernador Pilato,
at sinunod nalang niya ang kagustuhan ng mga tao na ipako si Jesus sa krus.
Sinunod din niya ang gusto ng marami na palayain si Barabbas na nakabilanggo dahil sa pagpatay ng tao at sa pakikipag-away sa goberno. Ngunit ibinigay ni Gobernador Pilato si Jesus sa kanila upang gawin nila sa kanya ang gusto nila.
Ngayon, dinala ng mga sundalo si Jesus sa labas ng bayan. At nang nasa daan pa sila, nasalubong nila ang isang lalaki na ang pangalan ay Simon na Taga Cirene na galing sa bundok. Pinilit nilang ipinapasan kay Simon ang krus ni Jesus at pinasunod nila siya sa kanya.
Maraming mga tao ang sumama kay Jesus. Maraming babae ang umiiyak at humahagulgol dahil sa kalungkutan nila sa nangyari kay Jesus.
Lumingon si Jesus at sinabi sa kanila, <<Kayong mga babae sa Jerusalem, huwag ninyo akong iyakan dahil ang iyakan ninyo, ang inyong sarili at mga anak ninyo.
Dahil darating ang araw na sasabihin ng mga tao, <Mapalad ang mga babae na baog at ang hindi nagpasuso.>
Sa panahong iyon, sasabihin nila sa mga bundok at mga burol, <Tabunan ninyo kami!>
Sapagkat kung ganito ang ginagawa sa taong buhay, ano kaya ang mangyayari sa tuyong kahoy?>>
Ngayon, may dalawa pang tulisan na dinala upang patayin kasama ni Jesus.
Nang makarating sila sa lugar na tinatawag nilang <<Bungo,>> doon sila ipinako ng mga sundalo sa tatlong krus. Ang isa, sa kanan ni Jesus, at ang isa, sa kaliwa niya.
Ngayon, sinabi ni Jesus, <<Ama patawarin mo sila sapagkat hindi nila alam ang ginagawa nila.>> Pinagpalabunutan ng mga sundalo ang damit ni Jesus.
Habang maraming tao na naroon na nanonood, hinahamak si Jesus ng pinuno sa templo. Sinabi nila, <<Iniligtas niya ang iba. Kung siya ang Cristo na pinili ng Diyos, iligtas niya ang sarili niya!>>
Kinutya din ng mga sundalo si Jesus at paiinumin nila sana siya ng maasim na alak.
At sinabi pa nila sa kanya, <<Kung ikaw nga ang Hari ng mga Judio, iligtas mo ang iyong sarili!>>
May karatula sa tapat ng ulo ni Jesus at ganito ang nakasulat, <<Ito ang Hari ng mga Judio.>>
Ngayon, ang isang tulisan na nakapako sa krus, kinutya din niya si Jesus, sinabi niya, <<Hindi bat ikaw ang cristo na ipinangako ng Diyos, iligtas mo ang sarili mo, pati na rin kami!>>
Ngunit binawalan siya ng kasama niyang nakapako, <<Huwag kang magsalita ng ganyan sa kanya! Hindi ka ba natatakot sa Diyos? Pareho tayong pinarusahan ng kamatayan.
Talagang dapat tayong parusahan ng kamatayan dahil sa ginawa nating kasalanan. Ngunit ang taong ito, wala siyang ginawang kasalanan.
At sinabi niya kay Jesus, <<Huwag mo akong kalimutan kung naghahari kana.>>
Sumagot si Jesus, <<Sinasabi ko sa iyo na ngayon din, makakasama mo ako sa Paraiso.>>
Nang malapit ng tanghali, dumilim ang araw sa lugar na iyon hanggang alas tres ng hapon.
Habang madilim, bigla na lang napunit ang tabing sa loob ng templo.
Ngayon, malakas na sinabi ni Jesus, <<Ama ipinagkakatiwala ko sa iyo ang aking kaluluwa!>> Pagkatapos niyang sinabi iyon, nalagutan siya ng hininga.
Nang makita ng kapitan ng mga sundalo ang nangyari, pinuri niyaang Diyos. Sinabi niya, <<Totoo ngang walang kasalanan ang taong ito.>>
Ang mga taong pumunta doon upang makita nila ang lahat ng nangyari, umuwing dinadagukan ang kanilang dibdib, dahil sa sobrang kalungkutan nila.
Ang mga babae na sumama kay Jesus mula sa probinsiya ng Galilea at iba pang kilala ni Jesus, nakatayo sila sa malayong kaunti. Nakita rin nila ang lahat ng nangyari sa kanya.
May isang lalaki na ang pangalan ay Jose na taga bayan ng Arimatea sa probinsya ng Judea. Kahit kasama siya ng mga matatandang Judio na nangangatwiran, hindi niya kagustuhan ang ginawa nila kay Jesus. Mabuti siyang tao, matuwid at kasama siya sa mga naghihintay sa paghahari ng Diyos.
<range>
Ngayon, pumunta si Jose kay Gobernador Pilato upang hingin niya ang bangkay ni Jesus. Pumayag din naman si Gobernador Pilato.
Kaya kinuha ni Jose ang bangkay ni Jesus sa krus at ibinalot niya sa telang puti. Pagkatapos, ipinasok niya ito sa pinaglilibingan na binutasan na pader na hindi pa pinaglibingan.
Biyernes ng hapon iyon at iyon ang paghahanda para sa Araw ng Pamamahinga.
Ang mga babae na sumama kay Jesus mula sa probinsya ng Galilea, sumama sila kay Jose. Nakita nila ang pinaglibingan kay Jesus at kung paano ipinasok doon ang bangkay niya.
Ngayon, ang mga babae, umuwi sila upang maghanda ng maraming pabango na ipapahid nila sa bangkay ni Jesus. At sa Araw ng Pamamahinga, nagpahinga sila, dahil iyon ang nasa Kautusan ng mga Judio.
Kinaumagahan ng araw ng Linggo, pumunta ang mga babae sa pinaglibingan kay Jesus. Dinala nila ang mga pabango na inihanda nila.
Pagdating nila doon, nakita nila ang malaking bato na pinantakip sa pinaglibingan kay Jesus na nakagulong na.
Kaya pumasok sila, ngunit hindi nila nakita ang bangkay ni Jesus.
Habang nagtatanungan sila kung ano ang nangyari, sa bangkay ni Jesus, bigla nalang nagpakita sa kanila ang dalawang lalaki na nakakasilaw ang damit na nakatayo sa tabi nila.
Dahil sa takot nila, napayuko sila sa lupa. Tinanong sila ng dalawang lalaki, <<Bakit hinahanap ninyo ang buhay sa libingan ng mga patay?>>
Wala na siya dito. Nabuhay na siyang muli. Isipin ninyo ang sinabi niya sa inyo noong nasa probinsya pa siya ng Galilea, sinabi niya,
<Ako na galing sa langit na ipinanganak ng Tao, kailangan akong ibigay sa kamay ng mga makasalanan. Ipapako nila ako sa krus, ngunit sa ikatlong araw, muli akong mabubuhay.> >>
Ang ilang mga babae na magkakasama pumunta sa libingan, si Maria na taga Magdala, si Juana at si Maria na ina ni Santiago at iba pa na kasama nila. Naalala ng mga babaeng ito ang sinabi ni Jesus noong una. Kaya umalis sila sa pinaglibingan at bumalik sa labing isang apostol ni Jesus. At ibinalita nila ang nakita nila, <<Galing kami sa pinaglibingan kay Jesus, pero wala na siya doon dahil muli siyang nabuhay!>>
<range>
<range>
Ngunit akala ng mga apostol hindi totoo ang sinasabi ng mga babae, dahil parang gawagawa lang nila. Kaya hindi sila pinaniwalaan.
Ganoon paman, si Pedro, tumakbo siyang pumunta sa pinaglibingan. Pagpasok niya doon, nakita niya na wala na doon ang bangkay ni Jesus. Ang nandoon nalang, yong telang mamahalin na pinambalot sa kanya. Kaya umuwi siyang namangha sa nangyari.
Sa araw ding iyon, may dalawang tagasunod ni Jesus ang naglalakad papunta sa baryo ng Emaus, na may labing isang kilometro ang layo sa bayan ng Jerusalem.
Habang naglalakad sila, pinag-uusapan nila ang lahat ng nangyari kay Jesus.
Habang nag-uusap sila, lumapit sa kanila si Jesus at sumabay sa paglalakad nila.
Nakita nila siya, ngunit hindi nila makilala si Jesus.
Tinanong sila ni Jesus, <<Ano ang pinag-uusapan ninyo?>> Huminto sila. Makikita sa mga mata nila na malungkot sila.
Isa sa kanila si Cleopas na nagsalita, <<Nag-iisa ka lang siguro sa maraming tao na pumupunta sa Jerusalem ang hindi nakaalam sa nangyari doon kamakailan lang.>>
Kaya tinanong sila ni Jesus, <<Bakit ano ang nangyari?>> Sinabi din naman nila, <<Ang nangyari kay Jesus na taga Nasaret. Isa siyang propetang makapangyarihan sa harapan ng Diyos at sa mga tao. Pinapatotohanan ito sa pamamagitan ng mga makapangyarihang gawa at mga makapangyarihang aral niya.
Ipinahuli siya ng mga namumunong pari at mga nanunungkulan upang hatulan siya na ipako sa krus.
Umaasa sana kami sa kanya na siya ang magpapalaya sa bansang Israel. Pero ikatlong araw na niya ngayon mula ng pinatay nila siya.
Ngunit nagulat kami sa ibinalita sa amin ng ilang mga babae na kasama naming pumunta kaninang umaga sa pinaglibingan sa kanya. Hindi nila nakita ang bangkay ni Jesus, ngunit nakakita daw sila ng anghel ng Diyos na nagsabi na muling nabuhay si Jesus.
<range>
Pumunta rin sa pinaglibingan sa kanya ang ilang mga kasama naming lalaki at nakita nila doon na wala ng bangkay, katulad ng sinabi ng mga babae.>>
Ngayon, sinabi ni Jesus sa kanila, <<Bakit wala kayong alam at bakit mahirap din kayong maniwala sa lahat ng sinasabi ng mga propeta!
Dahil isinulat ng mga propeta na ang Cristo na ipinangako ng Diyos, kailangan niyang maranasan ang pagpapahirap bago siya parangalan ng Diyos.>>
Ipinaunawa ni Jesus sa kanila ang lahat ng tungkol sa kanya na nakasulat sa Kasulatan ng Diyos, mula sa mga ipinasulat kay Moises hanggang sa mga isinulat ng mga propeta.
Nang malapit na sila sa baryo ng Emaus na pupuntahan nila, ipagpapatuloy pa sana ni Jesus ang paglalakad niya.
Ngunit pinigilan nila siya, <<Dumito kana muna sa amin, dahil madilim na.>> Kaya sumama sa kanila si Jesus.
Nang kumakain na sila, kinuha ni Jesus ang tinapay at nagpasalamat sa Diyos. Hinati-hati niya ito at ibinigay sa kanila.
Sa ginawa niyang iyon, nakilala nila na siya pala si Jesus. Ngunit bigla nalang siyang nawala sa paningin nila.
Sinabi ng dalawa, <<Kaya pala tuwang tuwa tayo habang kinakausap niya tayo sa daan at ipinapaunawa niya sa atin ang Kasulatan ng Diyos.>>
Sa oras ding iyon, bumalik sila sa bayan ng Jerusalem. Pagdating nila doon, nadatnan nila ang labing isang apostol ni Jesus na nagtitipon kasama ng iba
na nagsasalita sa kanilang dalawa, <<Totoo palang muling nabuhay ang Panginoon, dahil nagpakita siya kay Simon Pedro!>>
Ngayon, sinabi din ng dalawang galing sa Emaus ang nangyari sa kanila sa daan at kung paano nila nakilala si Jesus ng hinati-hati niya ang tinapay.
Habang pinag-uusapan nila iyan, nagpakita si Jesus at tumayo sa kalagitnaan nila. Sinabi niya, <<Sumainyo ang kapayapaan.>>
Ngunit nagulat sila at sa sobrang takot nila, dahil akala nila nakakita sila ng multo.
Kaya sinabi ni Jesus sa kanila, <<Bakit kayo natatakot at bakit kayo nag-aalinlangan?
Tingnan ninyo ang mga kamay at mga paa ko. Ako ito! Hawakan ninyo akoat tingnan, hindi ako multo. Dahil ang multo, wala siyang laman at buto, ngunit ako meron.>>
[Pagkasabi niya niyan, ipinakita niya ang mga kamay at paa niya sa kanila.]
Hindi parin sila naniniwala dahil sa sobrang tuwa nila at namangha sila. Kaya tinanong sila ni Jesus, << Meron ba kayong pagkain?>>
Sinabi nila,<<Meron!>> Kaya binigyan nila siya ng isang hiwa ng inihaw na isda.
Kinuha niya iyan at kinain sa harapan nila.
Pagkatapos, sinabi niya sa kanila, <<Sinabi ko na sa inyo noong magkakasama pa tayo na kailangan matupad ang lahat ng mga isinulat tungkol sa akin sa Kautusan na ipinasulat kay Moises, sa isinulat ng mga propeta at sa aklat ng mga Awit.>>
Kaya binuksan ni Jesus ang isip nila upang maunawaan nila ang nakasulat sa Kasulatan ng Diyos.
Sinabi niya sa kanila,<< Ito ang nakasulat, <Ang Cristo na ipinangako ng Diyos, kailangan niyang magtiis sa pagpapahirap at mamatay. Ngunit sa ikatlong araw, muli siyang mabubuhay.>
Nakasulat din na kailangan ipangaral sa lahat ng bansa mula sa bayan ng Jerusalem na sa pamamagitan ko, patatawarin ng Diyos ang lahat ng nagsisisi sa mga kasalanan nila.>>
Sinabi pa ni Jesus, << Kayo ang makakapagpatotoo sa mga bagay na ito.
Isusugo ko sa inyo ang Ispirito ng Diyos na ipinangako ng Ama ko. Kaya manatili muna kayo sa Jerusalem hanggang sa mapasainyo ang kapangyarihan na mula sa langit.>>
<<Ngayon, isinama ni Jesus ang mga tagasunod niya papunta sa baryo ng Bethania. Nang malapit na sila sa baryo, itinaas niya ang dalawang kamay niya at pinagpala niya sila.
Habang pinagpapala niya sila, itinaas na siya sa langit.
Pinuri nila siya at bumalik sila sa bayan ng Jerusalem na napakasaya.
At lagi na silang nasa templo upang magpuri sa Diyos.>>
Bago pa nilikha ang lahat, meron ng tinatawag na Salita. Ang Salita ay kasama na ng Diyos at ang Salita ay Diyos.
Bago nilikha ang lahat, ang Salita ay kasama na ng Diyos.
Ang lahat ng bagay ay ginawa ng Diyos sa pamamagitan ng Salita at walang anumang ginawa na wala ang Salita.
Ang Salita ang siyang pinagmulan ng buhay at ang buhay niya ang siyang ilaw na nagbibigay ng liwanag sa mga tao.
Ang ilaw na ito ang siyang nagbibigay ng liwanag sa mga taong nasa kadiliman at hindi siya matatalo ng kadiliman.
Iniutos ng Diyos ang isang tao na nagngangalang Juan.
Isinugo siya upang magpatotoo kung sino ang ilaw upang manampalataya ang lahat ng tao.
Hindi si Juan ang ilaw, kundi isinugo lamang siya upang magpatotoo kung sino ang ilaw.
Ang totoong ilaw, dumating na dito sa mundo na siyang nagbibigay ng liwanag sa lahat ng tao.
Ngunit kahit nandito na siya at kahit nilikha niya ang mundo, hindi parin siya kinilala ng mga tao.
Pumunta siya sa sarili niyang lugar, ngunit marami ang hindi tumanggap sa kanya.
Ngunit ang mga tumanggap at sumampalataya sa kanya, binigyan siya ng karapatang maging anak ng Diyos.
Naging anak sila ng Diyos hindi sa pamamagitan ng pagsilang ng tao o sa kagustuhan ng mag-asawa, kundi sa kalooban ng Diyos.
Ang Salita, naging tao at nanatili siyang kasama namin. Nakita namin ang ipinapakita ng kadakilaan niya bilang kaisa-isang Anak ng Diyos. Puspos siya ng kabutihan at kapayapaan.
Nagpatotoo si Juan tungkol sa kanya. Ito ang malakas niyang sinasabi, <<Siya ang tinutukoy ko noong sinabi kong, <May isang darating na mas dakila pa sa akin, sapagkat nariyan na siya bago pa ako ipanganak.> >>
Dahil sa lubos na kabutihan niya, palagi tayong tumatanggap ng kabutihan.
Ang kautusan, ibinigay ng Diyos sa atin sa pamamagitan ni Moises, ngunit ang kabutihan at katotohanan, ibinigay din naman sa atin sa pamamagitan ni Jesu Cristo.
Wala pang nakakita sa Diyos kahit kailan, ngunit ang kaisa-isa niyang Anak ay lagi niyang kasama, ipinakilala niya sa atin.
Pinapunta ng mga punong Judio sa Jerusalem ang ilang mga pari at Levita kay Juan, upang tanungin nila siya kung sino siya.
Hindi niya ikinaila ang totoo kundi sinabi niya, <<Hindi ako ang Cristo na ipinangako ng Diyos. >>
Nagtanong na naman sila, <<Kung ganoon, sino ka? Ikaw ba si Propeta Elias na hinihintay namin?>> Sumagot siya, <<Hindi ako.>> Kaya tinanong na naman siyang muli, <<Kung ganoon ikaw ba ang Propetang ipinangako nang Diyos na darating?>> Sumagot si Juan <<Hindi rin.>>
<<Sinabi nila, <<Kung ganoon, sabihin mo sa amin kung sino ka upang meron kaming maibalita sa nag-utos sa amin. Ano ang masasabi mo tungkol sa iyong sarili? >>
Sumagot si Juan, <<Ako ang tinutukoyi ni Propeta Isaias noong sinabi niyang, <Maririnig ang isang tao na tumatawag sa ilang ng ganito, Tuwirin ninyo ang daraanan ng Panginoon.>> >
Ngayon, may inutusan na naman ang mga Pariseo kay Juan. Nagtanong sila, <<Bakit nagbabautismo ka, hindi naman pala ikaw ang Cristo at hindi rin ikaw si propeta Elias at hindi rin ikaw ang Propeta?>>
<range>
Sumagot si Juan, <<Nagbabautismo ako sa tubig, ngunit may nakatayo na kasama ninyo na hindi ninyo kilala.
Siya ang sinasabi kong darating at hindi ako karapat dapat na maging alipin niya.>>
Nangyari ito sa lugar ng Bethania, sa kabila ng Ilog Jordan kung saan nagbautismo si Juan.
Kinabukasan, nakita ni Juan si Jesus na papalapit sa kanya. Kaya sinabi niya sa mga tao. <<Tignan ninyo. Narito na ang Tupa ng Diyos na nag-aalis ng kasalanan ng mga tao sa mundo!
Siya ang tinutukoy ko noong sinabi kong, <May isang darating na mas dakila pa sa akin, sapagkat nariyan na siya bago pa ako ipanganak.>
Noong una, hindi ko siya alam kung sino siya. Ngunit ang Diyos na nag-utos sa akin na magbautismo sa tubig, sinabi niya sa akin, <Makikita mong bababa ang Espirito ng Diyos sa isang tao at mananatili sa kanya. Siya ang magbabautismo sa inyo sa Espirito ng Dios.> Ngayon, ipinapatotoo ko na nakita ko ang Ispirito ng Diyos na parang kalapati na bumaba galing sa langit at nanatili sa kanya. Kaya pumunta ako dito na nagbabautismo sa tubig upang ipakilala ko siya sa inyong mga Israelita.
<range>
<range>
Nakita ko iyan at nagpapatotoo ako na siya ang Anak ng Diyos.>>
Kinabukasan, nandoon na naman si Juan kasama niya ang dalawang tagasunod niya.
Nang makita niya si Jesus na dumadaan, sinabi niya, <<Tignan ninyo! Narito na ang Tupa ng Diyos!>>
Nang marinig ng dalawang tagasunod ni Juan ang sinabi niya, sinundan nila si Jesus.
Lumingon si Jesus. Kaya nakita niya silang sumusunod sa kanya at tinanong niya sila, <<Ano ang gusto ninyo?>> Sumagot sila, <<Guro, gusto naming malaman kung saan ka nakatira?>>
Sinabi ni Jesus sa kanila, <<Halikayo upang makita ninyo.>> Sumama ang dalawa at nakita nila ang tinutuluyan niya. Mag-aalas kuwatro na ng hapon iyon. Kaya doon na lang sila nagpalipas ng gabi kasama niya.
Ang isa sa dalawang nakarinig sa sinabi ni Juan at sumunod kay Jesus ay si Andres na kapatid ni Simon Pedro.
Kinaumagahan, kaagad hinanap ni Andres ang kapatid niyang si Simon at sinabi sa kanya, <<Nakita na namin ang Mesias.>> (Ang ibig sabihin ng Mesias, <<Cristo.>>
Isinama niya si Simon kay Jesus. At nang makarating na sila kay Jesus, tiningnan ni Jesus si Simon at sinabi niya, <<Ikaw si Simon na anak ni Juan, ngunit mula ngayon tatawagin kitang Cefas,.>> (Ang ibig sabihin ng pangalang Cefas, Pedro.)
Kinabukasan, naisip ni Jesus na pumunta sa probinsya ng Galilea. Nakita niya doon si Filipe at sinabi niya sa kanya, <<Sumama ka sa akin.>>
Si Felipe taga bayan ng Betsaida na katulad nina Andres at Pedro.
Nakita ni Felipe si Nathanael at sinabi niya sa kanya, <<Nakita na namin ang taong tinutukoy sa Kautusan na ipinasulat kay Moises at ipinasulat sa mga propeta. Siya si Jesus na taga Nasaret na anak ni Jose.>>
Sinabi ni Nathanael sa kanya, <<Totoo ba! Taga Nazaret si Cristo?>> May mabuti bang nanggaling sa Nazaret?>> Kaya sumagot si Felipe, <<Halika upang makita mo siya.>>
Nang makita ni Jesus na lumalapit sa kanya si Nathanael, sinabi ni Jesus sa kanya, <<Narito ang isang totoong Israelita na hindi mapandaya.>>
Tinanong siya ni Nathanael, <<Paano mo ako nakilala?>> Sumagot si Jesus, <<Bago ka pa tawagin ni Felipe, nakita na kita na nasa ilalim ng punong kahoy ng igos.>>
Sumagot si Nathanael, <<Guro, ikaw nga ang Anak ng Dios! Ikaw ang hari ng Israel!>>
Sinabi ni Jesus sa kanya, <<Sumasampalataya ka ba sa akin dahil sinabi kong nakita kita sa ilalim ng punong kahoy ng igos? Hindi lang iyan ang makikita mo, dahil higit pa diyan ang makikita mo.>>
At sinabi pa ni Jesus sa kanya, <<Sinasabi ko sa inyo na makikita ninyo na bubukas ang langit at makikita din ninyo ang mga anghel ng Dios na umaakyat at bumababa sa kinaroroonan ko na ipinanganak ng Tao na galing sa langit.>>
Nang makalipas na ang dalawang araw, may kasalan sa Cana sa probinsya ng Galilea. Naroon ang ina ni Jesus.
At pumunta din doon si Jesus kasama ang mga tagasunud niya dahil inanyayahan sila.
Nang maubos na ang alak sa handaan, sinabi ng ina ni Jesus sa kanya, <<Naubos na ang alak nila.>>
Sinabi ni Jesus sa kanya <<Magulang ko, hayaan mo muna ako. Hindi pa dumating ang oras ko.>>
Sinabi ng ina ni Jesus sa mga tumutulong sa handahan, <<Gawin ninyo ang anumang ipag-utos niya sa inyo.>>
May anim na tapayan doon na ginagamit ng mga Judio sa ritwal na nakaugalian nila sa paghuhugas. Ang bawat tapayan ay naglalaman ng pitumpo't limang litro hanggang isang daan at labing limang litrong tubig.
Sinabi ni Jesus sa mga tumutulong, <<Punuin ninyo ng tubig ang mga tapayan.>> At pinuno nga nila.
Pagkatapos, sinabi ni Jesus sa kanila, <<Sumalok kayo at dalhin ninyo sa namamahala sa handaan.>> Sumalok nga sila at ibinigay sa namamahala.
Kaya tinikman ng tagapamahala ang tubig na naging alak. Hindi niya alam kung saan nanggaling ang alak. Ngunit ang mga tumutulong alam nila dahil sila ang sumalok ng tubig. Kaya ipinatawag niya ang lalaking nangangasal
at sinabi niya, <<Ngayon mo palang inilabas ang pinakamasarap na alak. Pero sa bawat handaan una nilang inilalabas ang pinakamasarap na alak. At kung marami na ang nainom ng mga tao, doon palang nila inilalabas ang hindi gaanong masarap na alak.>>
Ang nangyaring iyan sa Cana sa probinsiya ng Galilea, ang siyang unang kamanghamangha na ginawa ni Jesus. At sa pamamagitan ng ginawa niya, ipinakita niya ang kapangyarihan niya. Kaya lalong sumampalataya sa kanya ang mga tagasunod niya.
Pagkatapos ng kasalan, pumunta si Jesus sa bayan ng Capernaum, kasama niya ang kanyang ina, mga kapatid niya at mga tagasunod niya. Nanatili sila doon ng ilang araw.
Malapit na ang piesta ng mga Judio na tinatawag na Piesta ng Kaligtasan. Kaya pumunta si Jesus sa bayan ng Jerusalem.
Nadatnan niya sa labas ng Templo ng Diyos ang mga nagbebenta ng baka, mga tupa at mga kalapati na inihahandog sa Diyos. Nakita din niya ang mga tao na nakaupo na nagpapalit ng pera ng dayuhan sa pera ng mga Judio.
Pagkakita niya sa kanila, kumuha siya ng tale na pinanlatiko niya at itinaboy niya palabas ang mga baka at tupa sa Templo. Isinambulat niya ang mga pera ng mga nagpapalit at itinaob niya ang mesa nila.
Sinabi ni Jesus sa mga nagbebenta ng mga kalapati, <<Alisin ninyo ang mga iyan! Huwag ninyong gawing palengke ang bahay ng Ama ko!>>
Naalala ng mga tagasunod niya ang nasa kasulatan, <<Mapapahamak ako dahil sa pagmamalasakit ko sa bahay mo.>>
Dahil sa ginawa niya, tinanong siya ng mga pinuno ng mga Judio, <<Anong kamanghamangha ang ipapakita mo sa amin upang mapatunayan mong may karapatan kang gawin iyan?>>
Sinagot sila ni Jesus, <<Wasakin ninyo ang templong ito at sa loob ng tatlong araw, itatayo kong muli.>>
Sinabi naman nila, <<Gagawin mo lang ng tatlong araw ang Templong ito samantalang ginawa ito sa loob ng apat napu't anim na taon?>>
Ngunit hindi nila naunawaan na ang templong sinasabi ni Jesus ay ang kanyang katawan.
Kaya ng muling mabuhay si Jesus, naalala ng mga tagasunod niya ang mga sinabi niya tungkol sa Templo. At lalo silang sumampalataya sa sinasabi ng Kasulatan ng Diyos at sa mga sinabi ni Jesus.
Noong Piesta ng Kaligtasan, nasa Jerusalem pa si Jesus. Maraming kamangha mangha ang ginawa niya. Kaya maraming sumampalataya sa kanya.
Ngunit hindi nagtiwala si Jesus sa mga tao, dahil kilala niya ang lahat ng tao.
At hindi na niya kailangan may magsabi sa kanya tungkol sa iniisip ng mga tao, dahil alam na niya kung ano ang nasa puso nila.
May isang taong nagngangalang Nicodemo. Isa siya sa mga pinuno ng mga Judio at kasama siya sa grupo ng mga Pariseo.
Isang gabi, pumunta siya kay Jesus at sinabi niya, <<Guro, alam namin na isa ka sa mga tagapagturo na isinugo ng Diyos, sapagkat walang makakagawa sa mga nakakamanghang ginagawa mo, malibang nasa kanya ang Diyos.>>
Sumagot si Jesus sa kanya, <<Sinasabi ko sa iyo na maliban nalang kung hindi maipanganak muli ang isang tao, hindi siya mapapabilang sa mga taong pinaghaharian ng Diyos.>>
Nagtanong si Nicodemo, <<Paano ipanganganak muli ang isang tao kung matanda na siya? Hindi na siya maaaring maibalik sa tiyan ng nanay niya upang ipanganak siyang muli.>>
Sinabi ni Jesus, <<Sinasabi ko sa iyo maliban nalang kung hindi maipanganak sa pamamagitan ng tubig at sa Espirito ng Diyos ang isang tao, hindi siya mapapabilang sa mga taong pinaghaharian ng Diyos.
Ang ipinanganak sa pamamagitan ng tao, may katawan siya. Ngunit ang ipinanganak sa pamamagitan ng Ispirito ng Diyos, may bagong buhay siya dahil sa Ispirito ng Diyos mabibigyan siya ng buhay dito sa mundo, ngunit ang lahat na ipinanganak sa Espirito ng Diyos, mabibigyan siya ng bagong buhay dahil sa Espirito ng Diyos.
Kaya huwag kang magtaka sa sinabi ko sa iyong kailangan kayong ipanganak muli.
Ang Ispirito ng Diyos ay parang hangin na hindi nakikita. Ang hangin, naririnig natin paghihip niya, pero hindi natin alam kung siya galing o saan siya pupunta. Ganoon din sa taong nasa kanya ang Ispirito ng Diyos, dahil iyon ang nakikita sa buhay niya.>>
Nagtanong si Nicodemos, <<Paano mangyayari iyon?>>
Sumagot si Jesus, <<Isa kang kilalang tagapagturo ng kautusan sa Israel, ngunit bakit hindi mo maunawaan ito?
Sinasabi ko sa inyo na ipinapaalam namin ang mga nalaman namin at ipinapatotoo namin ang mga nakita namin. Ngunit hindi ninyo tinatanggap ang ipinapatotoo namin.
Kung hindi kayo naniniwala sa sinasabi ko tungkol sa mga bagay dito sa mundo, lalong hindi kayo maniniwala sa sasabihin ko sa inyo tungkol sa mga bagay sa langit.
Walang iba na nakapunta sa langit maliban sa akin na galing sa langit na Anak ng Tao.>>
Sinabi pa ni Jesus, <<Noong una, itinaas din ni Moises ang ahas na tangso sa kahoy sa ilang upang ang bawat natuklaw ng ahas na tumingin sa ahas na tangso, maliligtas sila. Ganoon din ako na galing sa langit na ipinanganak ng Tao na dapat ding itaas.
upang kung sinuman ang sumampalataya sa akin, magkakaroon siya ng buhay na walang hanggan.>>
<<Dahil mahal na mahal ng Diyos ang lahat ng tao sa mundo, ibinigay niya ang kaisa isang Anak niya upang kung sinuman ang sumampalataya sa kanya, ay hindi mapupunta sa walang hanggang kaparusahan kundi magkaroon siya ng buhay na walang hanggan.
Dahil hindi isinugo ng Diyos ang Anak niya dito sa mundo upang hatulan ng kaparusahan ang mga tao, kundi upang iligtas niya sila.>>
<<Ang mananampalataya sa Anak niya, hindi hahatulan ng kaparusahan. Ngunit ang hindi mananampalataya sa kanya, hinatulan na siya ng Diyos sa kaparusahan, dahil hindi siya nanampalataya sa kaisa-isang Anak niya.
Hinatulan na sila dahil dumating na ang Anak ng Diyos bilang ilaw dito sa mundo. Ngunit nais pa nilang manatili sa madilim kaysa lumapit sa kanya na nagbibigay ng liwanag, dahil masama ang mga ginagawa nila.
Dahil ang taong gumagawa ng masama ay ayaw niya sa liwanag at ayaw niyang lumapit sa liwanag, dahil ayaw niyang makita ang ginagawa niya.
Ngunit ang taong nabubuhay sa katotohanan, lumalapit siya sa liwanag upang malaman ng lahat na mabubuti ang ginagawa niya, nagawa niya sa pamamagitan ng tulong ng Diyos.>>
Pagkatapos niyan, pumunta si Jesus at ang mga tagasunod niya sa probinsiya ng Judea. Nanatili sila doon ng kaunting panahon at nagbautismo ng mga tao.
Nagbautismo rin si Juan sa lugar na tinatawag na Enon na malapit sa bayan ng Salim, dahil maraming tubig doon. Pumupunta sa kanya ang mga tao upang magpabautismo.
(Sa panahong iyon hindi pa ipinabilanggo si Juan.)
Ngayon, nagkaroon ng pagtatalo ang isang Judio at mga tagasunod ni Juan tungkol sa nakaugalihan nilang paglilinis.
Kaya pumunta ang mga tagasunod ni Juan sa kanya at sinabi nila, <<Guro, si Jesus na ipinakilala mo sa mga tao sa kabila ng Ilog Jordan, nagbabautismo din siya at maraming tao ang pumupunta sa kanya.>>
Sumagot si Juan, <<Walang magagawa ang tao kung hindi pahihintulutan ng Dios.
Kayo na ang makapagpapatunay sa sinabi ko na hindi ako ang Cristo, kundi isa lang akong iniutos na mauuna sa kanya upang ipaalam ang pagdating niya.
Halimbawa sa isang kasal, kung padating na ang lalake na nagkakasal at kung naririnig na ng abay ang boses niya, sobrang tuwa ng abay dahil makakasama na ng lalake ang babae na ikakasal niya. Ganoon din ako. Sobrang tuwa ko dahil makakasama na ng mga tao si Jesus.
Dapat siyang maitaas at ako namay ibababa.>>
Sinabi pa ni Juan, <<Si Cristo ay galing sa langit. Kaya dakila siya sa lahat. Tayo naman ay nandito sa mundo at nagsasalita lang ng tungkol sa mga bagay dito sa mundo. Ngunit si Cristo, galing siya sa langit. Kaya dakila siya sa lahat.
Ipinapatotoo niya ang nakita at narinig niya sa langit, ngunit ilan lang ang naniwala sa ipinapatotoo niya.
Ngunit ang naniwala sa sinasabi niya, nagpapatotoo siyang mapagkakatiwalaan ang mga sinasabi ng Diyos.
Dahil si Cristo ang isinugo ng Dios na siyang magpapaalam sa atin ng mga sinasabi ng Diyos, dahil lubos na ibinigay sa kanya ang Ispirito ng Diyos.
Mahal na mahal ng Diyos ang Anak niya at ibinigay niya ang lahat sa Anak niya.
Ang sumasampalataya sa Anak nang Diyos, magkakaroon siya ng buhay na walang hanggan. Ngunit ang hindi sumusunod sa kanya ay hindi magkakaroon ng buhay na walang hanggan kundi mananatili sa kanya ang poot ng Diyos.>>
Nabalitaan ng mga Pariseo na mas marami ang mga tagasunod ni Jesus at binautismuhan niya kaysa kay Juan.
Pero ang totoo, hindi si Jesus ang nagbabautismo kundi ang mga tagasunod niya.
Umalis si Jesus sa probinsiya ng Judea at bumalik siya sa probinsiya ng Galilea.
Kailangan niyang dumaan sa Samaria.
Nang dumadaan na si Jesus at ang mga tagasunod niya sa Samaria, nakarating sila sa isang bayan na tinatawag na Sicar na malapit sa lupaing dating ibinigay ni Jacob sa anak niyang si Jose.
May balon doon na pinag-iigiban na matagal nang ginawa ni Jacob. Nang napagod si Jesus sa paglalakad niya, umupu siya sa tabi ng pinag-iigiban. Malapit nang tanghali iyon.
Ang mga tagasunod niya, nagtungo sa bayan upang bumili ng pagkain. Habang nakaupo si Jesus, may dumating na isang babae na Samaritana upang umigib. Sinabi ni Jesus sa kanya, <<Maaari ba akong makiinom?>>
<range>
Ngunit sinabi ng babae sa kanya, <<Bakit ka humihingi ng tubig a akin? Pero Judio ka at Samaritana ako.>> Sinabi niya iyan sapagkat walang pakikisama ang mga Judio sa mga Samaritano.
Sinagot ni Jesus ang babae, <<Kung alam mo lang sana ang ibinibigay ng Diyos at kung sino ngayon ang nakikiinom sa iyo, baka ikaw pa ang humingi ng tubig sa akin at bibigyan kita ng tubig na nagbibigay buhay.>>
Sinabi ng babae, <<Kapatid, malalim ang pinag-iigiban at wala kang pansalok. Saan ka kukuha ng tubig na nagbibigay buhay?
Bakit higit kapa ba sa ninuno nating si Jacob na nagbigay sa amin ng balon na ito? Noong una, dito sila umiinom at ang mga anak niya, pati ang mga alaga niya.>>
Sumagot si Jesus, <<Ang lahat ng iinom sa tubig na iniigib ninyo dito, mauuhaw siyang muli,
ngunit kung sino man ang iinom sa tubig na ibibigay ko, hindi na siya mauuhaw. Dahil ang tubig na ibibigay ko sa kanya ay katulad ng tubig sa sibol na buhay sa loob ng puso niya na siyang magbibigay sa kanya ng buhay na walang hanggan.>>
Sinabi ng babae,<<Kapatid ko, bigyan mo ako ng tubig na iyan na sinasabi mo upang hindi na ako mauuhaw at hindi na ako pabalik balik na umigib dito.>>
Sinabi ni Jesus sa kanya, <<Umuwi kana muna at isama mo ang asawa mo dito.>>
Sinagot siya ng babae, <<Wala akong asawa,>> Sinabi ni Jesus sa kanya, << Totoo ang sinabi mo na wala kang asawa,
dahil lima na ang naging asawa mo at ang kinakasama mo ngayon, hindi mo rin totoong asawa. Kaya totoo ang sinabi mo.
Sinabi ng babae, << Sa tingin ko, isa kang propeta.
Ang mga ninuno namin, dito sa bundok nagpupuri sa Diyos. Ngunit kayo namang mga Judio, nagsasabing sa Jerusalem lang dapat magpuri ang mga tao.>>
Sinabi ni Jesus sa kanya, <<Maniwala ka sa sasabihin ko. Darating ang panahon na hindi sa bundok na ito o sa Jerusalem kayo magpupuri sa Diyos.
Kayong mga Samaritano, hindi ninyo kilala ang pinupuri ninyo. Ngunit kaming mga Judio, kilala namin ang pinupuri namin, sapagkat manggagaling sa lahi ng mga Judio ang magliligtas sa mga tao.
Ngunit parating na ang panahon at nandito na ang mga totoong nagpupuri sa Diyos, nagpupuri sila sa pamamagitan ng tulong ng Ispirito ng Diyos at sa katotohanan, dahil ganyan ang kalooban ng Ama.
Ang Diyos, Espirito siya. Kaya ang nagpupuri sa kanya, dapat siyang magpuri sa kanya sa pamamagitan ng tulong ng Ispirito ng Diyos at sa katotohanan.>>
Sinabi ng babae, <<Alam kong darating ang Mesias na tinatawag na Cristo. Pagdating niya, siya ang magpapaalam sa amin ng lahat ng bagay.>>
Sinabi ni Jesus sa kanya, <<Ako ngayon na kausap mo ang siyang Mesias na hinihintay ninyo.>>
Sa oras na iyon, dumating ang mga tagasunod ni Jesus. Nagtaka sila dahil nadatnan nila siya na nakikipag-usap sa isang babae. Ngunit wala kahit isa man sa kanila ang nagtanong sa babae kung ano ang kailangan niya. At wala ring nagtanong kay Jesus na bakit siya nakikipag-usap sa babae.
Iniwan ng babae ang banga niya at bumalik siya sa bayan at sinabi niya sa mga taga doon,
<<Halikayo! Tignan ninyo ang taong alam niya ang lahat ng ginawa ko! Baka siya na ang Cristo na hinihintay natin.>>
Kaya umalis ang mga tao sa bayan at pinuntahan nila si Jesus.
Habang wala pa ang babae, nakiusap ang mga tagasunod kay Jesus, <<Guro kumain kana.>>
Ngunit sumagot si Jesus, << May pagkain akong hindi ninyo alam.>>
Kaya nagtanungan ang mga tagasunod niya, << May naghatid ba ng pagkain sa kanya?>>
Sinabi ni Jesus sa kanila, <<Ang pagkain ko ay ang pagsunod ko sa kalooban ng Diyos na nagsugo sa akin at tapusin ang ipinapagawa niya.
Hindi ba't sinasabi ninyo na <apat na buwan bago ang pag-aani>? Ngunit sinasabi ko sa inyo na tignan ninyo ang mga taong dumarating. Para silang palay na hinog na at maaari ng anihi!
Ngayon, anihin na ninyo sila upang makatanggap kayo ng gantimpala mula sa Diyos. At ang mga taong inaani ninyo, magkakaroon sila ng buhay na walang hanggan. Kaya masayang samasama ang nagtanim at nag-ani.
Totoo ang kasabihan, <<Iba ang nagtanim at iba rin ang nag-ani.
Iniutos ko kayo upang anihin ninyo ang hindi ninyo itinamin. Iba ang naghirap sa pagtatanim ng salita ng Diyos sa kanila, ngunit kayo naman ang mag-aani sa itinanim nila.>>
Maraming Samaritano sa bayang iyon ang sumampalataya kay Jesus dahil sa ibinalita ng babae, <<Alam ni Jesus ang lahat ng ginawa ko.>>
Kaya pagdating ng mga Samaritano kay Jesus, hiniling nila, << Guro manatili ka muna dito sa amin.>> Kaya nanatili nga siya doon sa kanila ng dalawang araw.
Dahil sa pangangaral ni Jesus, marami pa sa kanila ang sumampalataya.
Sinabi ng mga tao sa babae, <<Sumasampalataya kami ngayon sa kanya, hindi dahil sa sinabi mo, kundi dahil narinig namin ang pagsasalita niya at alam namin na siya na ang Tagapagligtas ng lahat ng tao.>>
Pagkatapos ng dalawang araw na pananatili ni Jesus doon, umalis siya papunta sa probinsya ng Galilea.
Si Jesus ang nagsalita na ang isang propeta, hindi iginagalang sa sarili niyang bayan.
Nang makarating siya sa probinsya ng Galilea, mabuti siyang tinanggap ng mga tao, dahil nakita nila ang lahat ng ginawa niya sa Jerusalem noong Piesta ng Kaligtasan.
Muling bumalik si Jesus sa bayan ng Cana sa probinsya ng Galilea kung saan niya ginawang alak ang tubig. Doon may isang pinuno na may anak na lalake na may sakit na nasa bayan ng Capernaum.
Nang mabalitaan niya na bumalik si Jesus sa probinsya ng Galilea mula sa Judea, pinuntahan niya ito. Nakiusap siya kay Jesus, << Panginoon, may sakit ang anak kong lalake at malapit na siyang mamatay. Kung maaari sana, sumama ka muna sa akin sa Capernaum upang pagalingin mo siya.>>
Sinabi ni Jesus sa kanya, <<Hangga't hindi kayo nakakakita ng kamangha mangha at mga tanda, hindi pa kayo maniniwala sa akin.>>
Sinabi ng opisyal, <<Halika na! Sumama kana muna sa akin bago pa mamatay ang anak ko.>>
Sinabi ni Jesus sa kanya, <<Umuwi kana. Gumaling na ang anak mo.>> Naniwala ang pinuno sa sinabi ni Jesus at umuwi na siya.
Habang nasa daan pa siya, sinalubong na siya ng alipin niya at sinabi sa kanya, <<Gumaling na ang anak mo!>>
Kaya tinanong niya siya, <<Anong oras siya gumaling?>> Sumagot sila, << Kahapon pa ng ala una ng hapon hindi na siya nilagnat.>>
Naalala ng pinuno na sa oras ding iyon, sinabi ni Jesus sa kanya na <<Gumaling na ang anak mo!>> Kaya sumampalataya siya kay Jesus at buong pamilya niya.
Ito ang ikalawang kamangha mangha na ginawa ni Jesus sa probinsya ng Galilea noong pagkagaling niya sa Judea.
Pagkatos niyan, pumunta si Jesus sa Jerusalem sa isang piesta ng mga Judio.
Sa isang pinto na papasok sa bayan ng Jerusalem, doon nila idinadaan ang mga tupa. May malapit doon na ginawa nilang paliguan na kung tawagin sa salitang Hebreo Bethzata. Sa palibot nito, may limang ginawang pinagsisilungan,
kung saan nakahiga ang maraming may sakit, mga bulag, mga pilay at mga paralitiko. [Hinihintay nilang gumalaw ang tubig,
dahil kung minsan, may isang anghel ng Diyos ang bumababa at ginagalaw ang tubig. Kung ginalaw na ng anghel ang tubig, ang unang makapunta doon sa tubig, gagaling siya kahit anuman ang sakit niya.]
May lalaki doon na tatlong put walong taon ng may sakit.
Nang makita siya ni Jesus at nalaman niyang matagal na siyang may sakit, tinanong niya siya, <<Gusto mo bang gumaling?>>
Sumagot ang may sakit ,<<Oo kapatid ko, ngunit walang tutulong sa aking pumunta kung iginagalaw na ng anghel ang tubig. Habang papunta pa ako doon, nauunahan na ako ng iba.>>
Sinabi ni Jesus sa kanya,<< Tumayo ka, dalhin mo ang iyong higaan at lumakad kana!>>
Kaagad na gumaling ang lalaki at dinala niya ang kanyang higaan at nakalakad siya. Nangyari iyan sa Araw ng Pamamahinga.
Kaya sinabi ng mga pinunong Judio sa taong pinagaling, <<Araw ng Pamamahinga ngayon! Labag sa Kautusan ang pagbubuhat mong iyan sa higaan mo.>>
Ngunit sumagot siya, <<Ang taong nagpagaling sa akin ang siyang nagsalita na dalhin ko ang higaan ko at lumakad.>>
Tinanong nila siya, <<Sino ang taong nagsalita sa iyo na dalhin mo ang higaan mo at lumakad ka?>>
Ngunit hindi alam ng lalake kung sino ang nagpagaling sa kanya at hindi niya makita si Jesus dahil nakihalo siya sa maraming tao.
Hindi nagtagal, nakita ni Jesus sa templo ang taong pinagaling niya. Kaya sinabi niya sa kanya, <<Tingnan mo, gumaling kana. Huwag kanang muling gagawa ng kasalanan, dahil baka mas masama pa ang mangyayari saiyo.>>
Nang makilala niya si Jesus, nilapitan niya ang mga pinunong Judio at sinabi niya sa kanila. <<Si Jesus ang nagpagaling sa akin.>>
Dahil nagpagaling si Jesus sa Araw ng Pamamahinga, sinimulan siyang inusig ng mga pinunong Judio.
Ngunit sinabi ni Jesus sa kanila, << Palaging gumagawa ang Ama kong Dios. Kaya palagi rin akong gumagawa.>>
Dahil sa sinabi ni Jesus, lalo pang ipinilit ng mga pinunong Judio na patayin siya. Sapagkat hindi lang niya nilabag ang batas tungkol sa Araw ng Pamamahinga, kundi tinawag pa niyang sariling Ama ang Diyos. At sa ganoon, inihalintulad na niya ang sarili niya sa Diyos.
Kaya sinabi ni Jesus sa kanila, <<Sinasabi ko sa inyo na ako na Anak ng Diyos, wala akong ginagawa na sa sarili ko lang, kundi ang ginagawa ko, ang nakikita ko lang na ginagawa ng Ama ko. Dahil kung anuman ang ginagawa ng Ama ko, ganoon din ang ginagawa ko bilang Anak niya.
Dahil mahal na mahal ako ng Ama kong Diyos at ipinapakita niya sa akin ang lahat ng ginagawa niya. At ang ipapakita niya ngayon sa akin, higit pa sa nakita ninyo upang mamangha kayo.
Kung papaano binubuhay ng Ama ang mga patay, ganon din ako na Anak niya, bubuhayin ko ang sinumang gusto kong bubuhayin.
Hindi ang Ama ang maghahatol sasino man, kundi ako na Anak niya, dahil ipinabahala niya sa akin ang lahat ng karapatang maghatol,
upang parangalan ako ng lahat ng tao katulad ng pagpaparangal nila sa Ama. Ang hindi nagpaparangal sa akin, hindi rin siya pararangalan ng Ama ko na nag-utos sa akin.>>
<<Sinasabi ko sa inyo na ang sino man ang nakikinig sa mga salita ko at sumasampalataya sa nag-utos sa akin, magkakaroon siya ng buhay na walanggan. Hindi na siya hahatulan dahil iniligtas na siya sa kamatayan at mabubuhay na siya ng walang hanggan.
Sinasabi ko sa inyo na parating na ang panahon at dumating na, na ang mga taong patay sa paningin ng Diyos maririnig na nila ang tinig ko na Anak niya at ang makikinig at maniniwala sa sasabihin ko, magkakaroon siya ng buhay na walang hanggan.
Dahil may kapangyarihan ang Ama na magbigay ng buhay. Ganoon din ako na Anak niya, dahil binigyan niya ako ng kapangyarihang magbigay ng buhay.
At binigyan din niya ako ng karapatang humatol, dahil ako na galing sa langit na ipinanganak ng Tao.>>
<<Huwag ninyong pagtakahan ang sinabi ko, dahil darating ang oras na ang lahat ng mga patay na nakalibing, maririnig nila ang tinig ko
at magigising silang magsisilabas. Ang mga gumawa ng mabuti, bubuhayin niya sila ng walang hanggan. Ngunit ang mga gumawa ng masama, parurusahan sila ng walang hanggan.>>
Sinabi pa ni Jesus, <<Wala akong magagawa kung sa sarili ko lang. Humahatol ako pero ang paghatol ko ay ayon lang sa sinasabi ng Ama ko. Kaya makatuwiran ang paghahatol ko, dahil hindi ang sarili kong kalooban ang sinusunod ko kundi ang kalooban ng nag-utos sa akin.
<<Kung ako lang ang nagpapatotoo tungkol sa sarili ko, baka sabihin lang ninyo na hindi totoo ang mga sinasabi ko.
Ngunit may isang magpapatoo tungkol sa akin na ang Ama ko at alam kong totoo ang sinasabi niya.>>
<<Ganoon din si Juan Bautista. Nang nag-utos kayo ng tao upang tanungin siya, nagpatotoo siya tungkol sa akin.
Sinabi ko ang tungkol kay Juan, hindi dahil kailangan ko ang pagpapatotoo ng isang tao, kundi upang sumampalataya kayo sa akin at maligtas.
Si Juan, katulad siya ng isang ilaw na nagliliwanag. At kahit hindi siya nagtagal, lubos kayong natuwa sa liwanag ng pagpapatotoo niya.
Ngunit may nagpatotoo pa tungkol sa akin na higit pa sa pagpapatotoo ni Juan. Walang iba kundi ang mga ipinapagawa sa akin ng Ama ko, dahil iyan ang nagpapatotoo na ang Ama ang nag-utos sa akin.
At ang Ama na nagsugo sa akin ang siya ring nagpapatotoo tungkol sa akin. Kailanman ay hindi pa ninyo narinig ang tinig niya o nakita ang anyo niya.
At wala sa puso ninyo ang salita niya, dahil hindi kayo sumampalataya sa akin na isinugo niya.
Sinasaliksik ninyo ang Kasulatan ng Diyos dahil akala ninyo na sa pamamagitan ng pagsasaliksik ninyo, magkakaroon kayo ng buhay na walang hanggan. Ang Kasulatang iyan, ang siyang nagpapatotoo tungkol sa akin,
ngunit ayaw ninyong lumapit sa akin upang mabigyan kayo ng buhay na walang hanggan.>>
<<Hindi ko hinahangad ang papuri ng mga tao.
Ngunit kilala ko kayo at alam ko rin na wala sa puso ninyo ang pagmamahal sa Diyos.
Isinugo ako ng Diyos dito sa pangalan niya, pero ayaw ninyo akong tanggapin. Ngunit kung may ibang darating sa sarili niyang pangalan, tinatanggap ninyo siya.
Paano kayo sasampalataya sa akin kung ang papuri lamang ng kapwa ninyo ang gusto ninyo at hindi ang papuri ng iisang Diyos?>>
<<Huwag ninyong isipin na ako ang magdidimanda sa inyo sa Ama ko, kundi si Moises na inaasahan ninyo ang siyang magdidimanda sa inyo,
dahil tungkol sa Akin ang isinulat ni Moises. Kaya kung paniniwalaan ninyo siya, paniniwalaan din ninyo ako.
Ngunit dahil hindi ninyo pinaniniwalaan ang mga isinulat niya, paano ninyo paniniwalaan ang mga sinasabi ko?>>
Pagkatapos ng piesta, bumalik si Jesus at ang mga tagasunod niya sa probinsya ng Galilea. Isang araw, tumawid sila sa lawa ng Galilea na tinatawag ring Tiberias.
Sinundan si Jesus ng napakaraming tao, dahil nakita nila ang mga kamangha manghang ginawa niya sa mga may sakit.
Umakyat sa bundok si Jesus kasama ang mga tagasunod niya at umupo sila doon.
Malapit na ang piesta ng mga Judio na tinatawag na Pista ng Kaligtasan.
Nang tumingin si Jesus, nakita niya ang napakaraming tao na lumalapit sa kanya. Kaya tinanong niya si Felipe, <<Saan tayo makakabili ng pagkain upang ipakain sa mga taong ito?>>
Tinanong niya ito upang subukan si Felipe, dahil alam na ni Jesus kung ano ang gagawin niya.
Sumagot si Felipe, <<Hindi sapat ang dalawang daang dinaryo upang pambili ng makakain ng napakaraming tao, kahit tigkakaunti pa ang bawat isa.>>
Sinabi naman ni Andres na isa sa tagasunod ni Jesus na kapatid ni Pedro.
<<May isang bata na lalaki dito na may limang tinapay at dalawang isda. Ngunit hindi sapat ito sa napakaraming tao?>>
Sinabi ni Jesus, << Paupuin ninyo ang mga tao.>> Umupo naman ang mga tao doon sa maraming damo. Ang bilang ng mga lalaki 5,000.
Kinuha ni Jesus ang tinapay at isda at ipinagpasalamat sa Diyos. Pagkatapos, pinagpira-piraso niya ito sa mga tao at kumain sila.
Nang nabusog na ang mga tao, sinabi ni Jesus sa mga tagasunod niya, << Ipunin ninyo ang lahat ng tira upang walang masayang.>>
Kaya inipon nila ang tirang tinapay at napuno nila ang 12 basket.
Nang makita ng mga tao ang kamangha manghang ginawa ni Jesus, sinabi nila,<<Siya na ang propetang hinihintay nating darating dito sa mundo!>>
Alam ni Jesus na gusto nila siyang piliting gawing hari. Kaya umalis siya doon at muli siyang umakyat sa bundok ng nag-iisa lang.
Nang gumagabi na, bumaba ang mga tagasunod niya sa tabi ng lawa.
Madilim na at wala pa si Jesus. Kaya sumakay na sila sa isang bangka at nauna nang tumawid papunta sa bayan ng Capernaum
Habang tumatawid sila, nagsimulang lumakas ang hangin at lumaki ang alon.
Nang nakasagwan na sila ng lima o anim na kilometro, may nakita silang naglalakad sa ibabaw ng tubig na papalapit sa bangka nila. Hindi nila nakilala na si Jesus pala iyon. Kaya sobrang takot nila.
Ngunit sinabi ni Jesus sa kanila, <<Ako ito! Huwag kayong matakot.>>
Kaya pinasakay nila si Jesus sa bangka nila at bigla silang nakarating sa lugar na pupuntaan nila.
Kinabukasan, ang mga tao kung saan sila pinakain ng tinapay ng Panginoon, nandoon parin sila. Alam nila na iisa lang ang bangka na sinakyan ng mga taga sunod niya at hindi sumama si Jesus sa kanila. Kaya ang akala nila nandoon pa si Jesus. Ngayon, may dumating na mga bangka galing sa Teberias na huminto sa lugar kung saan ipinagpasalamat ng Panginoon ang tinapay na kinain ng mga tao.
<range>
Nang hindi na nila makita doon si Jesus at ang kanyang mga tagasunod, sumakay sila sa mga bangkang iyon at pumunta sa Capernaum upang hanapin si Jesus.
Pagdating ng mga tao sa Capernaum, nakita nila si Jesus at tinanong nila, <<Guro, kailan pa kayo pumunta dito?>>
Sumagot si Jesus sa kanila,<< Sinasabi ko sa inyo na hinahanap lang ninyo ako, dahil nakakain kayo ng tinapay na nakabusog sa inyo, hindi dahil sa nakita ninyong kamangha mangha.
Magtrabaho kayo hindi lang sa pagkain na nasisira, kundi sa pagkain na hindi nasisira at makapagbibigay ng buhay na walang hanggan. Dahil ako na galing sa langit na Anak ng Tao na pinili ng Diyos na binigyan niya ng kapangyarihang magbigay sa inyo nitong pagkain na siyang magbibigay ng buhay na walang hanggan sa inyo.
Kaya tinanong ng mga tao si Jesus, << Ano ang dapat naming gawin upang magawa namin ang ipinapagawa ng Diyos?>>
Sumagot si Jesus, <<Ito ang ipinapagawa ng Diyos sa inyo. Sumampalataya kayo sa akin na isinugo niya.>>
Nagtanong ang mga tao,<< Ano ang kamangha manghang ipapakita mo sa amin upang sumampalataya kami sa iyo?
Noong nasa ilang ang mga ninuno natin, kumain sila ng pagkain. Dahil iyon ang nasa Kasulatan, <Binigyann sila ni Moises ng pagkaing galing sa langit.>>>
Sinabi ni Jesus sa kanila, <<Sinasabi ko sa inyo na hindi si Moises ang nagbigay ng pagkain na galing sa langit sa ninuno ninyo, kundi ang Ama ko ang nagbigay. At siya rin ngayon ang magbibigay sa inyo ng totoong pagkain mula sa langit.
Dahil ang pagkain na ibinibigay ng Diyos, walang iba kundi yong bumaba sa langit at nagbibigay ng buhay sa mga tao sa mundo.>>
Kaya sinabi ng mga tao,<<Panginoon, palagi sana ninyo kaming bigyan niyan na sinasabi ninyong pagkain.>>
Sinabi ni Jesus sa kanila, <<Ako ang pagkain na nagbibigay buhay. Kung sinuman ang lalapit at sasampalataya sa akin hindi na siya magugutom o mauuhaw kahit kailan.>>
<<Ngunit noong una sinabi ko na sa inyo na kahit nakita na ninyo ang kamangha manghang ginawa ko, hindi parin kayo sumampalataya sa akin.
Ang lahat ng taong ipinagkakatiwala sa akin ng Ama, sila ang lalapit sa akin. At ang mga taong lalapit sa akin, tatanggapin ko siya.
Dahil pumunta ako dito mula sa langit upang gawin ko ang kalooban ng Ama ko na nagsugo sa akin, hindi ang sarili kong kalooban.
Ito ang kalooban ng nag-utos sa akin, hindi ko pababayaang mapapasama ang mga ipinagkatiwala niya sa akin, kundi bubuhayin ko sila sa araw ng paghuhukom ko.
Dahil ito ang kalooban ng Ama ko, na ang lahat ng kumilala at sumampalataya sa akin na Anak niya, magkakaroon sila ng buhay na walang hanggan. At bubuhayin ko sila sa araw ng paghuhukom ko.>>
Ngayon, nagbulungan ang mga Judio dahil sa sinabi ni Jesus na siya ang pagkain na galing sa langit.
Sinabi nila, <<Hindi ba't si Jesus lang yan na anak ni Jose? Bakit sinasabi niya na galing siya sa langit, pero kilala natin ang mga magulang niya?>>
Sinabi ni Jesus sa kanila, <<Huwag kayong magbulungan.
Walang makakalapit sa akin maliban nalang kung ang Ama ang nag-utos sa akin na maglalapit sa kanya. At ang mga lumalapit sa akin bubuhayin ko sila sa araw ng paghuhukom ko.
Nasa isinulat ng mga propeta, <Tuturuan silang lahat ng Diyos.> Kaya ang lahat ng nakikinig at nakakaalam sa salita ng Ama, ang siyang lumalapit sa akin.
Hindi ibig sabihin na may nakakita na sa Diyos, maliban sa akin na galing sa Ama na siyang nakakita sa kanya.>>
<<Sinasabi ko sa inyo na ang sumasampalataya sa akin, magkakaroon siya ng buhay na walang hanggan.
Ako ang pagkain na nagbibigay buhay.
Ang mga ninuno ninyo, kumain sila ng pagkain na ibinigay ng Diyos sa kanila sa ilang, ngunit namatay parin silang lahat .
Ngunit nandito na ang pagkain na galing sa langit at ang kakain nito, hindi na siya mamamatay.
Ako ang pagkain na nagbibigay ng buhay na galing sa langit. Ang katawan ko ang siyang pagkain na ibibigay ko na ikabubuhay ng mga tao sa mundo. Sino man ang kakain ng pagkain na ito, magkakaroon siya ng buhay na walang hanggan.>>
Nagtalo ang mga Judio na nakikinig kay Jesus. Sinabi nila, <<Paano maibibigay ng taong ito ang kanyang katawan upang kainin natin?>>
Sinabi ni Jesus sa kanila, <<Sinasabi ko sa inyo na kung hindi kayo kakainin ng katawan ko na ipinanganak ng Tao na galing sa langit at iinom ng dugo ko, hindi kayo magkakaroon ng buhay na walang hanggan.
Ngunit kung sino man ang kakain ng katawan ko at iinom ng dugo ko magkakaroon siya ng buhay na walang hanggan at bubuhayin ko siya sa araw ng paghuhukom ko.
Sapagkat ang katawan ko ay totoong pagkain at ang dugo ko ay totoong iniinom.
Sinoman ang kakain ng katawan ko at iinom ng dugo ko ay mananatili sa akin at mananatili din ako sa kanya.
Ang Diyos na nagsugo sa akin ang siyang pinagmulan ng buhay at mabubuhay ako dahil sa kanya. Ganoon din, kung sinuman ang kakain ng katawan ko, mabubuhay din siya dahil sa akin.
Ako ang pagkain na galing sa langit. Ang pagkaing ito, hindi katulad ng pagkain na kinain ng mga ninuno ninyo, sapagkat kahit kumain sila, namatay parin sila. Ngunit sinuman ang kakain ng katawan ko, magkakaroon siya ng buhay na walang hanggan>>
Iyan ang sinabi ni Jesus sa pangangaral niya sa bahay sambahan ng mga Judio sa Capernaum.
Nang marinig ng mga tagasunod ni Jesus iyon, marami sa kanila ang nagsalita ng, <<Mahirap ang ipinapangaral niya. Sino ang makakatanggap nito?>>
Ngunit kahit na walang magsalita sa kanya, alam ni Jesus na ang pinagbubulungan ng mga tagasunod niya ay ang ipinangaral niya. Kaya sinabi niya sa kanila, <<Nagdamdam ba kayo sa sinabi ko?
Lalo na kung makikita pa ninyo ako na galing sa langit na ipinanganak ng Tao na babalik sa pinanggalingan ko.
Ang Espirito ng Diyos ang siyang nagbibigay ng buhay. Hindi magagawa ng tao ito. Ang mga sinasabi ko sa inyo ay galing sa Espirito ng Diyos na siyang nagbibigay ng buhay.
Ngunit may ilan sa inyo na hindi naniniwala sa mga sinasabi ko.>> Sinabi ni Jesus iyan dahil sa simula pa, alam na niya kung sino ang hindi sumasampalataya at kung sino ang magtatraydor sa kanya.
Sinabi pa ni Jesus, <<Ito ang dahilan kaya sinabi ko sa inyo na walang makakalapit sa akin kung hindi kalooban ng Ama ko.>>
Mula noon, marami sa mga tagasunod niya ang nang-iwan at hindi na sumunod sa kanya.
Kaya tinanong niya ang labing dalawang tagasunod niya, << Kayo, iiwan din ba ninyo ako?>>
Sumagot si Simon Pedro, <<Panginoon, sino pa ang susundin namin? Ikaw lang ang may salita na nagbibigay ng buhay na walang hanggan.
Naniniwala kami sa iyo at alam namin na ikaw lang ang Banal na isinugo ng Diyos.>>
Sinabi ni Jesus sa kanila, <<Hindi ba't ako ang pumili sa inyong labindalawa? Ngunit ang isa sa inyo ay nasakop ni Satanas!>>
Ang tinutukoy ni Jesus ay si Judas na anak ni Simon Iscariote, dahil kahit kasama si Judas sa 12 tagasunod niya siya ang magtatraydor kay Jesus.
Pagkataposniyan, nilibot niya ang probinsiya ng Galilea. Ngunit hindi siya pumunta sa probinsiya ng Judea dahil gusto siyang patayin ng mga pinuno ng Judio doon.
Nang malapit na ang piesta ng mga Judio na tinatawag na Piesta ng Pagtatayo ng mga Kubol,
sinabi ng mga kapatid ni Jesus sa kanya, <<Bakit hindi ka pumunta sa Judea upang makita ng mga tagasunod mo ang mga ginagawa mo?
Dahil walang taong gumagawa ng palihim kung gusto niyang makilala siya. Kung gagawa ka nang kamangha mangha, ipakita mo na sa lahat ng tao.>>
Sinabi ng mga kapatid ni Jesus iyan dahil kahit sila, hindi sila sumasampalataya sa kanya.
Kaya sinabi ni Jesus sa kanila, <<Hindi pa ngayon ang panahon kong pumunta. Ngunit kayo, maaari kayong pumunta kahit anong panahon.
Dahil hindi kayo kinapopootan ng mga taong makamundo, ngunit ako kinapopootan nila, dahil pinatotohanan ko ang kasamaang ginagawa nila.
Kayo na lang ang pumunta sa piesta, dahil hindi ko pa panahong pumunta doon.>>
Pagkasabi niya niyan, nagpaiwan siya sa probinsiya ng Galilea.
Pagkaalis ng mga kapatid ni Jesus papunta sa piesta, pumunta rin si Jesus ngunit palihim.
Doon sa piesta, hinahanap siya ng mga pinuno ng Judio. <<Nasaan na kaya siya?>> tanong nila.
Marami ang pinagbubulungan ng mga tao tungkol kay Jesus. May nagsasabing, <<Mabuti siyang tao.>> Ngunit sinasabi naman ng iba, << Hindi, nililinlang lang niya ang mga tao.>>
Ngunit walang nagsalita tungkol sa kanya sa harapan ng maraming tao dahil natatakot sila sa mga punong Judio.
Nang kalagitnaan na ng araw ng piesta, pumunta si Jesus sa templo at nagturo siya sa labas.
Namangha ang mga punong Judio sa pagtuturo niya at sinabi nila, <<Saan niya nakuha ang karunungan niyang iyan, hindi naman siya nakapag-aral?>>
Kaya sinabi ni Jesus sa kanila, << Ang itinuturo ko ay hindi galing sa akin, kundi galing sa nagsugo sa akin.
Sinuman ang gustong sumunod sa kalooban ng Diyos, malalaman niya na kung ang itinuturo ko ay galing sa Diyos o galing lang sa akin.
Ang nagtuturo ng galing sa sarili niya, ang gusto lang niya ay purihin siya. Ngunit ang may gusto na purihin ang nagsugo sa kanya, tapat siya at hindi siya sinungaling.
Hindi ba't ibinigay ni Moises sa inyo ang Kautusan? Ngunit bakit wala ni isa man sa inyo ang sumusunod sa Kautusan. Dahil kung sinusunod ninyo ang Kautusan, bakit gusto ninyo akong patayin?>>
Sumagot ang mga tao, << Inahalihan kana ng masamang ispirito! Sino naman ang gustong pumatay sa iyo?>>
Sinabi ni Jesus sa kanila, <<Nagtaka kayo dahil pinagaling ko ang isang tao sa Araw ng Pamamahinga.
Hindi ba't ibinigay ni Moises sa inyo ang utos tungkol sa pagtutuli? ( Sa katotohanan, hindi galing kay Moises iyan kundi isinulat lang niya ang nakaugalian ng mga ninuno.) Kaya tinutuli ninyo ang mga bata, kahit sa Araw ng Pamamahinga.
Ngayon, kung tinuli na ninyo ang bata sa Araw ng Pamamahinga upang hindi malabag ang utos na ipinasulat kay Moises, bakit kayo nagagalit sa akin dahil pinagaling ko ang buong katawan ng isang tao sa Araw ng Pamamahinga?
Huwag kayong humusga ayon lang sa mga nakikita ninyo, kundi bago kayo humusga, suriin muna ninyo upang malaman ninyo ang katotohanan.>>
Sinabi ng ilang mga taga Jerusalem, <<Hindi ba't ang taong ito ang gustong patayin ng mga pinuno natin?
Ngunit tignan ninyo! Nagsasalita siya sa harapan ng maraming tao at walang sinasabi ang mga pinuno laban sa kanya. Baka kinikilala na nila na siya na ang Cristo.
Ngunit alam natin kung saan galing ang taong ito. Kung darating ang Cristo, walang nakakaalam kung saan siya galing.>>
Habang nagtuturo si Jesus sa lahat ng templo, malakas niyang sinabi, << Akala ba ninyo kilala na ninyo ako at kung saan ako galing. Pumunta ako dito hindi lang sa sarili kong kalooban, kundi kalooban ng nagsugo sa akin. Tapat siya, ngunit hindi ninyo siya kilala.
Kilala ko siya dahil nanggaling ako sa kanya, at siya ang nagsugo sa akin.>>
Dahil sa mga sinabi ni Jesus, gusto na sana siyang huliin ng mga punong Judio. Ngunit walang humuli sa kanya dahil hindi pa niya oras.
Kahit ganoon paman, marami pa ang mga taong sumasampalataya sa kanya. Sinabi nila, <<Siya na nga ang Cristo, dahil walang makahihigit sa mga kamangha manghang ginawa niya!>>
Narinig ng mga Pariseo ang pinagbubulungan ng mga tao tungkol kay Jesus. Kaya ang mga namumunong pari at mga Pariseo, inutusan nila ang ilang bantay sa templo upang hulihin si Jesus.
Sinabi ni Jesus, << Kaunti nalang ang panahon na makakasama ninyo ako at pagkatapos, babalik na ako sa nagsugo sa akin.
Hahanapin ninyo ako, ngunit hindi ninyo ako makikita, dahil hindi kayo makakapunta sa pupuntahan ko.>>
Kaya nagtanungan ang mga punong Judio, <<Saan kaya siya pupunta bakit hindi na natin siya makikita? Pupunta kaya siya sa mga Judio na nagkalat sa lugar ng mga Griego? Baka tuturuan niya ang mga Griego?
Ano ang ibig niyang sabihin sa sinabi niyang, <Hahanapin ninyo ako, ngunit hindi ninyo ako makikita,> at <Hindi kayo makakapunta sa pupuntahan ko>?>>
Nang huling araw na nang piesta na siyang pinakamahalaga, tumayo si Jesus at malakas niyang sinabi, << Sino man ang nauuhaw, lumapit siya sa akin at uminom.
Sapagkat sinasabi sa Kasulatan na kung sinuman ang sasampalataya sa akin, lumalabas mula sa puso niya ang tubig na katulad ng sibol na nagbibigay buhay.>>
(Ang tubig na sinasabi ni Jesus, ay ang Espirito ng Diyos na malapit nang tanggapin ng mga sumasampalataya sa kanya. Sa panahong iyon, hindi pa ibinigay ang Espirito ng Diyos dahil hindi pa bumalik si Jesus sa langit.)
Maraming tao ang nakarinig sa sinabi ni Jesus at sinabi ng ilan sa kanila, <<Siya ang Propetang hinihintay natin!>>
Sinabi rin naman ng iba, << Siya ang Cristo!>> Ngunit may nagsasabi rin, <Hindi siya ang Cristo, dahil hindi maaaring manggaling ang Cristo sa Galilea.
Hindi ba't nasa Kasulatan na ang Cristo ay manggaling sa lahi ni Haring David at ipapanganak siya sa Bethlehem sa bayan ni David?>>
Kaya hindi magkakatulad ang paniniwala ng mga tao tungkol kay Jesus.
Gusto nang iba na hulihin siya, ngunit walang humuli sa kanya.
Ngayon, bumalik ang mga bantay sa templo sa mga namumunong pari at sa mga Pariseo na siyang nag-utos sa kanila. Tinanong sila ng mga ito,<<Bakit hindi ninyo siya dinala dito?>>
Sumagot sila, <<Ngayon palang kami nakarinig ng taong nagsasalita ng ganyan.>>
Sinabi ng mga Pariseo, << Bakit pati ba kayo nalinlang rin ng taong iyon?
May nakita na ba kayong mga pinuno o mga Pariseo na sumasampalataya sa kanya?
Wala! Ang mga tao lamang na walang alam sa Kautusan na ipinasulat kay Moises ang sumasampalataya sa kanya. Isusumpa sila ng Diyos!>>
Si Necodemo ang pumunta kay Jesus noong una at isa rin siya sa mga Pariseo na nandoon, sinabi niya sa mga kasama niya,
<<Hindi ba't labag sa Kautusan natin na hatulan ang isang tao hanggang hindi pa siya nalilitis at hanggang hindi pa nalaman kung ano ang ginawa niya?>>
Sinagot nila si Necodemo, << Bakit taga-Galilea ka rin ba? Nananaliksik ka sa Kautusan at nababasa mo na walang propetang darating na manggagaling lang sa Galilea.>>
[Pagkatapos niyan, nagsiuwian silang lahat.]
[ Si Jesus naman ay pumunta sa Bundok ng mga Olibo.
Kinabukasan, habang mag-uumaga, bumalik si Jesus sa labas ng templo. At maraming tao ang lumapit sa kanya. Kaya umupo siyang nangaral sa kanila.
Habang nangangaral siya, dumating ang mga tagapagturo ng Kautusan at mga Pariseo na may akay na babae na nahuli nilang nakikiapid. Iniharap nila ang babae sa maraming tao
at sinabi nila kay Jesus, << Guro, ang babaeng ito ay nahuli naming nakikiapid.
Nasa Kautusan na ipinasulat kay Moises, ang taong nagkasala sa pakikiapid, dapat siyang batuhin hanggang sa mamatay siya. Kaya ngayon, ano ang masasabi mo?>>
Iyan ang itinanong nila sa kanya upang subukin siya, dahil naghahanap sila ng maipaparatang laban sa kanya. Ngunit yumuko lang si Jesus at pinagsulat niya ang hintuturo niya sa lupa.
Ngunit nang paulit-ulit nila siyang tinanong, tumayo si Jesus at sinabi sa kanila, <<Sino sa inyo dito ang walang kasalanan, siya ang mauunang bumato sa kanya.>>
Muling yumuko si Jesus at nagsulat sa lupa.
Pagkarinig nila sa sinabi niya, isa-isa silang umalis. Nauna ang matatanda hanggang si Jesus na lang ang natira at ang babae.
Ngayon, tumayo si Jesus at sinabi niya sa babae, <<Nasaan na sila? Wala bang natira kahit isa man upang humatol sa iyo?>>
Sumagot ang babae, <<Wala.>> Kaya sinabi ni Jesus sa kanya, <<Kahit ako, hindi rin kita hahatulan. Umalis kana, pero huwag kanang muling gagawa ng kasalanan.>>]
Muling nagsalita si Jesus sa mga tao, <<Ako ang ilaw sa mundo. Sino man ang sumusunod sa akin, hindi na siya mabubuhay sa kadiliman, kundi mabubuhay na siya sa ilaw.>>
Nang marinig ng mga Pariseo iyan, sinabi nila, <<Hindi ka namin paniniwalaan dahil ikaw lang ang nagpapatotoo tungkol sa sarili mo.>>
Sumagot si Jesus, <<Kahit magpatotoo ako tungkol sa sarili ko, totoo ang sinasabi ko, sapagkat alam ko kung saan ako nanggaling at kung saan ako pupunta. Ngunit kayo, hindi ninyo alam kung saan ako galing o kung saan ako pupunta.
Humahatol lang kayo ayon sa karunungan ng mga tao dito sa mundo. Ngunit ako, hindi ako humahatol kaninuman.
Ngunit kahit humahatol ako, makatuwiran ang paghatol ko. Dahil hindi lang ako ang naghahatol, kundi kasama ko ang Ama na nagsugo sa akin.
Nasa kautusan ninyo na kung magkatulad ang patotoo ng dalawang nakakita, dapat ninyong paniwalaan ang sinasabi nila.
Kaya dapat ninyong paniwalaan ang pagpapatotoo ko tungkol sa sarili ko dahil hindi lang ako ang nagpapatotoo, kundi ang Ama ko rin na nagsugo sa akin.>>
Kaya nagtanong ang mga Pariseo, <<Nasaan ba ang Ama mo?>> Sumagot si Jesus, <<Hindi ninyo ako kilala at hindi rin ninyo kilala ang Ama ko. Dahil kung kilala sana ninyo ako, kilala rin ninyo ang Ama ko.>>
Iyan ang sinabi ni Jesus habang nangangaral siya sa tabi ng pinaghahandugan ng pera sa templo. Pero walang humuli sa kanya, dahil hindi pa niya panahon.
Kaya muling nagsalita si Jesus sa mga pinuno ng mga Judio, <<Aalis ako at hahanapin ninyo ako, ngunit hindi kayo makakapunta sa pupuntahan ko. Mamamatay kayo nang hindi pa napapatawad ang mga kasalanan ninyo.>>
Kaya nag-usap- usap ang mga pinunong Judio, <<Magpapakamatay siguro siya? Ano ang ibig niyang sabihin na hindi tayo makakapunta sa pupuntahan niya?>>
Sinabi ni Jesus sa kanila, <<Kayo taga mundo, pero ako taga langit.
Kaya sinabi ko sa inyo na mamamatay kayo na hindi pa napapatawad ang mga kasalanan ninyo. Sapagkat kung hindi kayo maniniwala na ako ang Cristo, talagang mamamatay kayo na hindi napapatawad ang mga kasalanan ninyo.>>
Kaya nagtanong sila sa kanya, <<Bakit, sino ka?>> Sumagot si Jesus, <<Hindi ba't sinabi ko na sa inyo noong una pa kung sino ako.
Marami ang masasabi ko at maihahatol laban sa inyo. Ngunit ganon paman, ang ipinapaalam ko sa mga tao sa mundo, ay yong ipinapasabi lang ng nagsugo sa akin. At mapagkakatiwalaan ang mga sinasabi niya.>>
Hindi nila maunawaan ang tinutukoy niya ay ang Ama niya na nasa langit.
Kaya sinabi ni Jesus, <<Ako na galing sa langit na ipinanganak ng Tao, nang itinaas na ninyo ako na galing sa langit na ipinanganak ng Tao, malalaman ninyo na ako ang Cristo. At malalaman din ninyo na ang lahat ng ginagawa ko at sinasabi ko ay yon lang ipinangaral sa akin ng Ama ko.
Palagi kong kasama ang nagsugo sa akin. Hindi niya ako iniiwang mag-isa, sapagkat palagi kong gingawa ang mga kalugud-lugod sa kanya.>>
Nang marinig ng mga tao ang sinabi ni Jesus, marami ang sumampalataya sa kanya.
Sinabi ni Jesus sa mga Judiong sumampalataya sa kanya, <<Kung ipagpapatuloy ninyo ang pagsunod ninyo sa ipinapangaral ko, totoong mga tagasunod ko kayo.
Malalaman ninyo ang katotohanan at ang katotohanan ang siyang magpapalaya sa inyo.>>
Sumagot sila kay Jesus, <<Lahi kami ni Abraham at kailanman, hindi kami nagpaalipin kahit kaninuman. Bakit sinabi mong palalayain kami?>>
Sumagot si Jesus sa kanila, <<Sinasabi ko sa inyo na kung sinuman ang magkakasala, alipin siya ng kasalanan.
Ang alipin, hindi kasama sa isang pamilya, ngunit ang anak kasama siya kailanman.
Kaya kung ang Anak ng Diyos ang magpapalaya sa inyo sa kasalanan, talagang makakalaya kayo.
Alam ko na lahi kayo ni Abraham, pero gusto ninyo akong patayin, dahil ayaw ninyong tanggapin ang ipinapangaral ko.
Sinasabi ko sa inyo ang mga nakita ko sa piling ng Ama ko, ngunit kayo naman ginagawa ninyo ang narinig ninyo sa ama ninyo.>>
Sinabi ng mga tao, <<Lahi kami ni Abraham!>> Sumagot si Jesus, <<Kung totoo kayong mga lahi ni Abraham, ginagawa sana ninyo ang mabubuting ginagawa niya.
Ngunit ngayon, bakit gusto na ninyo akong patayin, kahit sinasabi ko na sa inyo ang katotohanan na narinig ko sa Diyos. Hindi ganyan ang ginawa ni Abraham.
Kayo, ginagawa ninyo ang mga ginagawa ng ama ninyo.>> Sumagot sila kay Jesus, <<Hindi kami anak sa iba! Ang Diyos ang ama namin.
Sinabi ni Jesus sa kanila, <<Kung ang Diyos ang Ama ninyo, minamahal sana ninyo ako, dahil galing ako sa kanya. At pumunta ako dito hindi lang sa sarili kong kalooban, kundi isinugo ako ng Diyos.
Hindi ninyo maunawaan ang sinasabi ko dahil ayaw ninyong tanggapin ang ipinapangaral ko.
Si Satanas ang ama ninyo, Dahil kung ano ang gusto niya, siyang ginagawa ninyo. Mamamatay tao siya mula pa sa simula at ayaw niya ang katotohanan, dahil wala sa kanya ang katotohanan. Ugali na niya ang sinungaling, dahil siya ang ama ng lahat ng kasinungalingan.
Ngunit kahit katotohanan ang sinasabi ko, ayaw ninyo akong paniwalaan.
Sino sa inyo ang makakapagsalita na nakagawa ako ng kasalanan? Wala! Kung katotohanan ang sinasabi ko, bakit ayaw ninyong sumampalataya sa akin?
Ang mga anak ng Diyos, nakikinig sila sa salita ng Diyos. Ngunit kayo, hindi kayo nakikinig dahil hindi kayo anak ng Diyos.>>
Sinabi ng punong mga Judio kay Jesus, <<Totoo palang isa kang Samaritano at sinasapian ng masamang ispirito,>>
Sumagot si Jesus, <<Hindi ako sinasapian ng masamang espirito, kundi pinaparangalan ko ang Ama ko. Ngunit kayo, hindi ninyo ako pinaparangalan.
Hindi ako naghahanap ng parangal. Ang Ama ang naghahanap nang mga taong magpaparangal sa akin at siya lang ang maghuhukom.
Sinasabi ko sa inyo kung sinuman ang sumusunod sa ipinapangaral ko, hindi siya mamamatay kailanman.>>
Sinabi ng mga Judio, <<Ngayon, totoo ngang inaalihan ka ng masamang espirito. Dahil namatay na si Abraham at ang mga propeta, pero sinasabi mo na hindi mamamatay kailanman ang sumusunod sa ipinapangaral mo.
Mas higit kapa ba sa ama namin na si Abraham? Kahit siya at ang mga propeta ay namatay! Sino ka sa tingin mo?
Sumagot si Jesus, <<Kung ako lang ang nagpaparangal sa sarili ko, walang halaga ito. Ngunit ang Amang sinasabi ninyong Diyos ninyo ang siyang nagpaparangal sa akin.
Hindi ninyo siya kilala, ngunit kilala ko siya. Kung sasabihin kong hindi ko siya kilala, katulad na ninyo akong sinungaling. Ngunit talagang kilala ko siya at sinusunod ko ang sinasabi niya.
Nang nalaman ng ama ninyong si Abraham ang tungkol sa panahon ng pagdating ko dito, natuwa siya. Pagkakita niya, tuwang tuwa nga siya.>>
Sinabi ng mga punong Judio sa kanya, <<Wala ka pang 50 taon. Paano mo masasabi na nakita mo na si Abraham?>>
Sumagot si Jesus, <<Sinasabi ko sa inyo na bago pa ipanganak si Abraham, Ako ay Ako na.>>
Dahil sa sinabi niya, dumamput ng bato ang mga tao upang batuhin siya. Ngunit nakapagtago si Jesus at umalis sa templo.
Habang naglalakbay si Jesus, may nakita siyang isang lalake na ipinanganak ng bulag.
Tinanong ng mga tagasunod niya si Jesus, <<Guro, sino ang nagkasala at ipinanganak siyang bulag? Siya ba o ang mga magulang niya?>>
Sumagot si Jesus, <<Hindi siya o ang mga magulang niya ang nagkasala kundi ipinanganak siyang bulag upang maipakita sa kanya ang kapangyarihan ng Diyos.
Kaya habang araw pa, dapat nating gawin ang ipinapagawa ng Diyos na nagsugo sa akin. Dahil kung gabi na, hindi na natin magagawa ang ipinapagawa niya.
Habang nandito pa ako sa mundo, ako ang ilaw ng mga tao.>>
Pagkasabi niya nito, dumura siya sa lupa at ipinahid niya sa mata ng bulag.
Sinabi ni Jesus sa bulag, <<Pumunta ka sa paliguan na tinatawag na Siloe at maghilamos ka doon.>> Ang ibig sabihin ng Siloe, << Iniutos.>> Kaya pumunta na nga doon ang bulag at naghilamos. Nang bumalik na siya, nakakita na siya.
Kaya nagtanungan ang mga kapitbahay niya at ang iba pang nakakita sa kanya noong naglilimos pa siya. Sinabi nila, << Hindi ba't siya ang nakaupong naglilimos araw araw?>>
Sinabi nang iba, <<Oo siya nga.>> Ngunit sinabi ng iba, <<Hindi, kamukha lang niya iyon.>> Sinabi ng bulag, <<Ako nga iyon.>>
Kaya tinanong nila ang lalaki, <<Paano ka nakakita?>>
Sumagot siya, <<Ang lalaki na tinatawag nilang Jesus, gumawa siya ng putik at ipinahid niya ito sa mata ko at sinabi niya sa akin, <<Pumunta ka sa paliguan na tinatawag na Siloe at maghilamos ka doon. Kaya pumunta ako doon at naghilamos. Pagkatapos, nakakita na ako.>>
Nagtanong ang mga tao, << Nasaan na siya?>> Sumagot ang lalaki, <<Ewan, hindi ko na alam.>>
Ngayon, ang dating bulag dinala na ng mga tao sa mga Pariseo.
Araw ng Pamamahinga iyon noong gumawa ng putik si Jesus at pinagaling ang bulag.
Tinanong na naman ng mga Pariseo ang dating bulag, <<Paano ka nakakita.>> Kaya sinabi niya, <<Pinahiran niya ng putik ang mata ko. Naghilamos ako pagkatapos, nakakita na ako.>>
Sinabi ng ilang mga Pariseo, <<Siguradong hindi galing sa Diyos ang taong gumawa niyan, dahil hindi niya sinunod ang utos tungkol sa Araw ng Pamamahinga.>>
Kaya tinanong muli ng mga Pariseo ang dating bulag, <<Ano ang masasabi mo tungkol sa taong nagpagaling sa iyo?>> Sumagot ang lalaki, <<Ang masasabi ko, isa siyang propeta.>>
Ngunit ayaw parin maniwala ng mga punong Judio na siya ang dating bulag at ngayon, nakakakita na. Kaya pinatawag nila ang mga magulang niya,
at tinanong, <<Anak ba ninyo ito? Totoo bang ipinanganak na siyang bulag? Bakit nakakakita na siya ngayon?>>
Sumagot ang mga magulang niya, <<Oo, alam namin na anak namin siya at ipinanganak na siyang bulag.
Ngunit hindi naman namin alam kung paano siya nakakita. At hindi rin namin alam kung sino ang nagpagaling sa kanya. Siya nalang ang tanungin ninyo, dahil nasa tamang edad na siya. Makakasagot na siya para sa sarili niya.>>
Iyan ang sinabi ng mga magulang ng dating bulag dahil natatakot sila sa mga punong Judio. Sapagkat napagkasunduan ng mga punong Judio na kung sinuman ang magsasabing si Jesus ang Cristo, itatakwil na siya sa bahay sambahan ng mga Judio.
Kaya ganito ang isinagot ng mga magulang niya, <<Nasa tamang edad na siya. Siya nalang ang tanungin ninyo.>>
Kaya muli nilang ipinatawag ang dating bulag at sinabi sa kanya, <<Sumumpa ka sa pangalan ng Diyos na sasabihin mo sa amin ang totoo! Alam namin na makasalanan ang taong iyon!>>
Sumagot siya, <<Hindi ko alam kung makasalanan siya o hindi. Dahil ang alam ko lang naman, dati na akong bulag, ngunit ngayon nakakakita na ako.>>
Kaya tinanong na naman nila ang dating bulag, <<Ano ang ginawa niya sa iyo? Paano ka niya pinagaling?>>
Sumagot siya, <<Hindi ba't sinabi ko na sa inyo, ngunit ayaw lang ninyong maniwala. Bakit gusto ninyo akong marinig muli? Gusto rin ba ninyong maging tagasunod niya?>>
Kaya nagalit ang mga Pariseo at nilait nila siya, << Ikaw lang naman ang tagasunod niya, pero kami, tagasunod kami ni Moises.
Alam namin na nagsalita ang Diyos kay Moises, ngunit ang taong iyon, hindi namin alam kung saan siya galing!>>
Sumagot ang lalaki, <<Yan nga ang nakakamangha. Kahit hindi ninyo alam kung saan siya galing, pinagaling niya ang mata ko.
Alam natin na hindi pinakikinggan ng Diyos ang mga taong makasalanan, kundi pinakikinggan niya ang sinumang nagpupuri sa Diyos at gumagawa sa kalooban niya.
Mula noon hanggang ngayon, wala pa tayong narinig na taong nakapagpagaling sa taong ipinanganak ng bulag.
Kung hindi galing sa Diyos ang taong iyan, hindi niya sana nagawa sa akin ang kamangha manghang ito.>>
Sumagot ang mga punong Judio, <<Ipinanganak kanang makasalanan! Bakit malakas pa ang iyong loob na pangaralan kami!>> Kaya pinalayas nila siya sa bahay sambahan ng mga Judio.
Nabalitaan ni Jesus na ang dating bulag, pinalayas sa bahay na pinagtitipunan ng mga Judio. Kaya hinanap niya ito. Nang makita niya, tinanong niya siya, <<Ikaw, sumasampalataya ka ba sa ipinanganak ng Tao na galing sa langit?>>
Sumagot ang lalaki, <<Sino siya? Sabihin mo sa akin upang sumampalataya ako sa kanya.>>
Sinabi ni Jesus sa kanya, << Nakita mo na siya. Siya ang kausap mo ngayon.>>
Kaya sinabi ng lalaki, << Panginoon, sumasampalataya ako sa iyo.>> Nagpatirapa siya at nagpuri kay Jesus.
Sinabi pa ni Jesus, <<Pumunta ako dito sa mundo upang hatulan ang mga tao. Ang mga taong nagsasabing nakakakita sila sa katotohanan, sila ang mga bulag. Ngunit ang nagsasabing hindi nila nakikita ang katotohanan sila ang makakakita.>>
May ilang mga Pariseo ang nakarinig sa sinabi ni Jesus. Kaya tinanong nila siya, <<Sinasabi mo rin ba na bulag kami?>>
Sumagot si Jesus, << Kung sinasabi ninyong bulag kayo sa katotohanan, wala sana sa inyo ang kasalanan. Ngunit dahil sinasabi ninyong nakakakita kayo, mananatili pa sa inyo ang kasalanan.>>
Nagsalita si Jesus sa pamamagitan ng talinhaga. <<Sinasabi ko sa inyo na ang pumapasok sa kulungan ng mga tupa nang hindi dumadaan sa pintuhan kundi umaakbang lang sa bakud, siya ang magnanakaw at tulisan.
Ngunit ang dumadaan sa pintuhan, ang siyang nagpapastol sa mga tupa.
Ang nagbabantay sa pintuhan, pinapapasok niya ang nagpapastol at alam ng mga tupa ang boses ng nagpapastol sa kanila. Tinatawag niya ang pangalan ng mga tupa niya at sumusunod sila sa kanya at lumalabas silang sumusunod sa kanya.
Kung maglalabas siya ng tupa, mauuna siya sa kanila at susunod sa kanya ang mga tupa, sapagkat alam nila ang boses niya.
Hindi sila sumusunod sa ibang tao, kundi tatakbo silang palayo, dahil hindi nila alam ang boses ng iba. >>
Sinabi ni Jesus sa mga tao ang talinhagang iyan, ngunit hindi nila naunawaan ang ibig niyang sabihin.
Kaya muling nagsalita si Jesus, <<Sinasabi ko sa inyo na ako ang pintuhan na dadaanan ng mga tupa.
Ang lahat ng nangaral sa inyo ng hindi totoo na nauna sa aking nangaral sa inyo sila ang mga magnanakaw ng tupa at mga tulisan. Ngunit hindi sila pinakinggan ng mga tupa ko.
Ako ang pinto. At sinoman ang papasok na dadaan sa akin ang siyang maliligtas. Magiging katulad siya ng tupang maaaring pumasok at lumabas sa kulungan at makakakita siya ng pastulan.
Dumarating lang ang magnanakaw upang magnakaw, pumatay at sumira. Ngunit darating ako upang bigyan kayo ng buhay, isang buhay na sagana at ganap.
<<Ako ang mabuting pastol. At ang isang mabuting pastol, nakahanda siyang mamatay para sa mga tupa niya.
Ang binabayaran na nagpapastol, kung makakakita siya ng asong gubat na dumarating, tatakbo siya at iiwanan niya ang mga tupa, dahil hindi sa kanya. Kaya susunggaban ng asong gubat ang mga tupa at magkakawatakwatak sila.
Ang binabayaran na nagpapastol, tatakbo siya at iiwan niya ang mga tupa dahil binabayaran lang siya at wala siyang malasakit sa mga tupa.
Ako ang mabuting pastol. Kung paano ako kilala ng Ama ko at kung paano ko siya kilala, ganyan din ang pagkilala ko sa mga tupa ko at ang pagkilala nila sa akin. At nakahanda akong mamatay para sa kanila.
<range>
May mga tupa pa akong hindi naikulong. Kailangan ko silang ipasok sa kulungan. Pinakikinggan naman nila ang boses ko at pagsasamahin ko sila upang maging isa nalang sila na may iisang pastol.>>
<<Minamahal ako ng Ama, dahil nakahanda akong mamatay para sa kanila upang muli akong mabuhay.
Walang makakakuha ng buhay ko, kundi kusa ko itong ibibigay. May kapangyarihan akong ibigay ito at may kapangyarihan rin akong kuning muli ang buhay ko sa kamatayan, dahil iyan ang ipinag-utos sa akin ng Ama ko.>>
Dahil sa sinabi ni Jesus, hindi na naman nagkasundo ang mga Judio.
Marami sa kanila ang nagsasalita, <<Baliw siya at inaalihan siya ng masamang ispirito. Bakit kayo nakikinig sa kanya?>>
Ngunit sinabi naman ng ibang mga Judio, <<Hindi ganyan ang sinasabi ng taong inaalihan ng masamang ispirito. Dahil kong totoo siyang inaalihan ng masamang ispirito, hindi sana niya napagaling ang bulag.>>
Ngayon sa bayan ng Jerusalem, Piesta ng Pagtatalaga ng Templo sa Diyos. Panahon ng taglamig iyon.
Nasa Templo si Jesus na naglalakad sa balkunahi ni Solomon.
Pinalibutan siya ng mga Judio at sinabi sa kanya, <<Hanggang kailan mo sasabihin sa amin kung sino ka? Kung ikaw ang Cristo, sabihin mo na sa amin ng tapatan.>>
Sumagot si Jesus sa kanila, <<Sinabi ko na sa inyo kung sino ako, ngunit ayaw ninyong maniwala sa akin. Ang kamangha manghang ginawa ko sa pangalan ng Ama ko, ang siyang nagpapatotoo kung sino ako.
Ngunit ayaw ninyong maniwala sa akin, dahil hindi kayo ang mga tupa ko.
Nakikinig sa akin ang mga tupa ko. Kilala ko sila at sumusunod sila sa akin.
Binibigyan ko sila ng buhay na walang hanggan at kailanman hindi sila mapupunta sa walang hanggang kaparusahan. Nasa akin na sila at walang makakaagaw sa kanila.
Ibinigay sila sa akin ng Ama kong Dios na makapangyarihan sa lahat at walang makakaagaw sa kanila sa Ama ko.
Ako at ang Ama ay iisa.>>
Nang marinig ng mga Judio iyan, muli silang pumulot ng bato na pambato nila kay Jesus.
Ngunit sinabi ni Jesus sa kanila, <<Ipinakita ko na sa inyo ang maraming mabubuting ginawa ko na ipinagawa sa akin ng Ama ko. Alin sa mga iyan ang dahilan kung bakit gusto ninyo akong batuhin?>>
Sumagot sila, <<Hindi ka namin babatuhin dahil sa mabubuti mong ginawa, kundi sa paglapastangan mo sa Diyos, sapagkat sinasabi mong ikaw ang Diyos pero tao ka lang.>>
Sumagot si Jesus, <<Hindi ba't nakasulat sa Kautusan na ibinigay sa inyo na, <<Sinabi ko na mga diyos kayo>?
Alam natin na hindi natin maaaring gawing walang kabuluhan ang Kasulatan ng Diyos. Kaya kung tinawag niyang diyos ang mga pinagkatiwalaan niya ng salita niya,
bakit ninyo sinasabi na nilalapastangan ko ang Diyos dahil sinabi kong, <<Anak ako ng Diyos.>> Dahil ako ang pinili niya at isinugo dito sa mundo!
Kung hindi ko ginagawa ang mga ipinapagawa ng Ama ko sa akin, huwag kayong maniwala sa akin.
Ngunit ginagawa ko ang mga ipinapagawa niya sa akin. Kaya kahit hindi ninyo ako paniwalaan, paniwalaan sana ninyo ang mga kamanga manghang ginagawa ko upang malaman ninyo at mauunawaan ninyo na nasa akin ang Ama at nasa kanya ako.>>
Dahil sa sinabi ni Jesus, huhulihin na sana siya ng mga Judio, pero nakatakas siya.
Kaya muling bumalik si Jesus sa kabila ng Ilog Jordan, sa lugar na pinagbautismuhan ni Juan noong una. Nanatili siya doon
at maraming tao ang pumunta sa kanya. Sinabi nila, <<Wala ngang ginawa si Juan na kamangha mangha, ngunit totoo ang lahat ng sinabi niya tungkol sa taong ito.>>
At maraming tao doon ang sumampalataya kay Jesus.
May isang lalaki na ang pangalan ay Lazaro sa baryo ng Betania, kasama niya ang mga kapatid niya na sina Maria at si Marta.
Si Maria, siya ang bumuhos ng pabango sa paa ng Panginoon at pagkatapos, pinunasan niya ng buhok niya. Ngayon, may sakit si Lazaro.
Kaya ipinasabi ni Marta at ni Maria kay Jesus <<Panginoon, may sakit ang minamahal mong kaibigan.>>
Nang malaman ni Jesus iyan, sinabi niya, <<Hindi niya ikamamatay ang sakit na ito. Nangyari iyan upang maparangalan ang Diyos at maparangalan din ako na Anak ng Diyos.>>
Mahal na mahal ni Jesus ang magkakapatid, na sina Marta, Maria at si Lazaro.
Ganoon paman, ng mabalitaan niyang may sakit si Lazaro, nanatili siya ng dalawang araw sa kinaroroonan niya.
Pagkatapos, sinabi niya sa mga tagasunod niya.>>Babalik na tayo sa probinsya ng Judea.>>
Sumagot sila sa kanya, <<Guro, bakit gusto mong bumalik sa Judea kamakailan lang gusto kang batuhin ng mga Judio doon?>>
Sumagot si Jesus sa kanila, << Hindi ba't may 12 oras ang isang araw? Kaya ang naglalakad sa maliwanag, hindi siya matitisod, dahil maliwanag ang mundo.
Ngunit ang naglalakad sa gabi, matitisod siya dahil wala ng liwanag.>>
Pagkatapos, sinabi pa ni Jesus, <<Ang kaibigan nating si Lazaro ay natutulog. Pero pupuntahan ko siyang gigisingin.>>
Kaya sinabi ng mga tagasunod niya, <<Panginoon, kung natutulog lang siya, gagaling pa siya.>>
Akala nila natutulog lang si Lazaro, ngunit ang ibig sabihin ni Jesus, patay na siya.
Kaya daretsahang sinabi ni Jesus sa kanila, << Patay na si Lazaro.
Ngunit natutuwa ako na wala ako doon dahil iyan ang makakabuti sa inyo. Dahil sa pamamagitan ng gagawin ko, lalo pa kayong sumampalataya sa akin. Halina kayo, dahil pupuntahan natin siya.>>
Si Tomas na tinatawag nilang Kambal, sinabi niya sa kapwa niya tagasunod, <<Sumama tayo sa kanya upang mamatay tayong kasama niya.>>
Nang dumating si Jesus sa bayan ng Bethania, nalaman niya na apat na araw ng nakalibing si Lazaro.
Tatlong kilometro lang ang layo ng Betania sa bayan ng Jerusalem.
Kaya maraming Judio ang galing sa Jerusalem na pumuntang nakiramay kina Marta at Maria sa pagkamatay ng kapatid nila.
Nang marinig ni Marta na dumating na si Jesus, sinalubong niya siya. Ngunit si Maria, nanatili siyang nakaupo sa bahay nila.
Sinabi ni Marta kay Jesus, << Panginoon, kung nandito ka lang sana, hindi sana namatay si Lazaro na kapatid ko.
Ngunit ganon paman, kahit ngayon, alam ko na kahit anong hilingin mo sa Diyos, ibibigay niya sa iyo.>>
Sinabi ni Jesus sa kanya, << Muling mabubuhay ang kapatid mo.>>
Sumagot si Marta, <<Alam ko na mabubuhay siya sa araw ng paghuhukom, dahil bubuhayin ang mga patay sa darating na panahon.>>
Sinabi ni Jesus sa kanya, << Ako ang nagbibigay ng buhay at ako ang bubuhay muli sa mga patay . Ang sumasampalataya sa akin, kahit mamatay siya, mabubuhay siyang muli.
At sinuman ang nabubuhay at sumasampalataya sa akin kahit mamatay siya, mabubuhay siya ng walang hanggan. Naniniwala kaba sa sinabi ko?>>
Sumagot si Marta, <<Oo, Panginoon. Sumasampalataya ako na ikaw ang Cristo na Anak ng Diyos na hinihintay naming dumating dito sa mundo.>>
Pagkasabi niya iyan, bumalik si Marta sa bahay nila at nilapitan niya si Maria at ibinulong sa kanya, <<Dumating na ang Guro. Ipinapatawag ka niya.>>
Nang marinig ni Maria iyan, kaagad siyang tumayo at pumunta kay Jesus.
Hindi pa nakarating si Jesus sa Bethania, dahil nasa lugar pa siya kung saan siya sinalubong ni Marta.
Nang makita ng mga Judiong nakikiramay sa kanila na kaagad tumayo si Maria at lumabas, sinundan nila siya, dahil akala nila pupunta siya sa libingan ni Lazaro upang umiyak.
Pagdating ni Maria sa kinaroroonan ni Jesus, nagpatirapa siya sa harapan niya at sinabi, <<Panginoon, kung nandito ka lang sana hindi sana namatay ang kapatid ko.>>
Nang makita ni Jesus na umiiyak si Maria at ang mga Judiong kasama niya, huminga siya ng malalim at nalungkot ang kalooban niya.
Tinanong niya sila, <<Saan ninyo siya inilibing?>> Sumagot sila, <<Panginoon, halika, at tingnan mo siya.>>
Napaiyak si Jesus.
Kaya sinabi ng mga Judio, <<Tignan ninyo kung gaano niya kamahal si Lazaro.>>
Ngunit sinabi naman ng iba, <<Pinagaling niya ang lalaking bulag. Bakit pinabayaan niyang mamatay si Lazaro?>>
Habang papunta sina Jesus sa pinaglibingan kay Lazaro, muling nalungkot ang kalooban niya. Ang pinaglibingan kay Lazaro, isang yungib na tinakpan ng isang malaking bato.
Pagdating nila doon, sinabi ni Jesus, <<Alisin ninyo ang bato.>> Sumagot si Marta na kapatid ng namatay, <<Panginoon, mabaho na ngayon ang bangkay niya, dahil apat na araw na siyang nakalibing.>>
Sinabi ni Jesus sa kanya, <<Hindi bat sinabi ko na sa iyo na kung sasampalataya ka makikita mo ang kapangyarian ng Diyos?>>
Kaya inalis nila ang bato. Tumingala si Jesus sa langit at sinabi niya, <<Ama, nagpapasalamat ako sa iyo, dahil pinakinggan mo ako.
Alam ko na palagi mo akong pinakikinggan, ngunit sinasabi ko ito para sa ikabubuti ng mga nasa paligid ko upang maniwala silang ikaw ang nagsugo sa akin.>>
Pagkasabi niya niyan, malakas niyang sinabi, <<Lazaro, lumabas ka!>>
Kaya lumabas nga si Lazaro na nakabalot pa ng telang panglibing ang mga kamay at paa niya at nakatakip pa ng tela ang mukha niya. Sinabi ni Jesus sa kanila, << Alisin ninyo ang telang nakabalot sa kanya upang makalakad siya.>>
Ang mga Judio na nakiramay kina Maria, nang makita nila ang ginawa ni Jesus, marami sa kanila ang sumampalataya sa kanya.
Ngunit ang iba sa kanila, pumunta sa mga Pariseo at sinabi nila ang ginawa ni Jesus.
Kaya ipinatawag ng mga namumunong pari at ng mga Pariseo ang lahat ng matatandang Judio na naglilitis. At nang magkatipon na sila, sinabi nila, <<Ano ang gagawin natin? Maraming kamanghamangha ang ginagawa ng taong iyan.
Kung hahayaan natin siya, maniniwala ang lahat ng tao na siya ang Cristo at gagawin nila siyang hari natin. Kung mangyayari iyan, pupuntahan tayo ng mga sundalong Romano at sisirain nila ang templo at bansa natin.>>
Ngunit isa sa kanila si Caifas na pinakapunong pari sa panahong iyon na nagsalita, <<Totoo ngang wala kayong alam.
Hindi ba ninyo naisip na mas mabuti na iisang tao lang ang mamamatay kaysa mapahamak ang buong bansa?>>
Hindi galing sa sarili ni Caifas ang sinabi niya kundi bilang pinakapunong pari sa panahong iyon, ipinaalam niya ang ipinapasabi ng Diyos sa kanya na mamamatay si Jesus para sa ikabubuti ng buong bansa.
Hindi lang para sa ikabubuti ng buong bansa, kundi para sa lahat ng anak ng Diyos na nagkalat sa buong mundo upang tipunin at pag-isahin sila.
Kaya mula noon, nag-isip na sila kung paano nila ipapatay si Jesus.
Kaya mula noon, hindi na pumupunta si Jesus sa nakikita ng mga Judio, kundi pumunta nalang siya sa bayan ng Efraim na malapit sa ilang at nanatili siya doon kasama ang mga tagasunod niya.
Nang malapit na ang piesta ng mga Judio na tinatawag na Piesta ng Kaligtasan, maraming taong galing sa ibang lugar ng Israel na pumunta sa Jerusalem upang gawin ang nakaugalian nilang paglilinis bago magpiesta.
Hinahanap ng mga tao si Jesus sa labas ng templo at nagtanungan sila sa labas ng templo, <<Ano sa tingin ninyo? Pupunta ba siya dito sa piesta?>>
Sa panahong iyon, nagbigay ng utos ang mga pinunong pari at mga Pariseo sa mga tao ng ganito, <<Kung alam ninyo ang kinaroroonan ni Jesus, sabihin ninyo sa amin.>> Ipinag-utos nila iyan upang maipahuli nila siya.
Anim na araw bago dumating ang Piesta ng Kaligtasan, pumunta si Jesus sa Betania kung saan naninirahan si Lazaro na binuhay niya.
Kaya naghanda ng hapunan ang mga kaibigan ni Jesus na sina Maria, Marta at si Lazaro. Si Marta ang naghahapag sa kanila at isa si Lazaro sa kasalo ni Jesus.
Si Maria, may kalahating litro siya ng mamahaling pabango na puro nardo. Dahan dahan niyang ibinuhos ito sa paa ni Jesus at pinunasan niya ng buhok niya. Kaya sobrang bango sa loob ng bahay.
Si Judas Iscariote na isa sa mga tagasunod ni Jesus ang siyang magtatraydor sa kanya, nandoon din siya. Sinabi niya,
<<Ang pabangong iyan, halaga ng sahod ng isang tao sa isang taon. Bakit hindi nalang niya ibininta at ang kinita niya, maibibigay sa mga mahihirap?>>
Sinabi ni Judas iyan, hindi dahil nagmamalasakit siya sa mga mahihirap kundi dahil magnanakaw siya. Sapagkat siya ang humahawak ng pera nila, ngunit ninanakaw niya ito.
Sinabi ni Jesus, <<Pabayaan mo siya. Ibinuhos niya ito bilang paghahanda sa paglilibing sa akin.
Palagi ninyong makakasama ang mga mahihirap. Ngunit ako, hindi ninyo palaging makakasama.>>
Maraming Judio ang nakabalita na nasa Bethania si Jesus. Kaya nagpuntahan sila doon, hindi lang dahil kay Jesus kundi gusto rin nilang makita si Lazaro na binuhay niya.
Kaya pinagplanuhan ng mga pinunong pari na ipapatay din nila si Lazaro,
Sapagkat sa pagkabuhay niyang muli, maraming Judiong humiwalay sa kanila at sumampalataya kay Jesus.
Kinabukasan, nabalitaan ng maraming tao na nakikipista na pupunta si Jesus sa Jerusalem.
Kaya kumuha sila ng mga sanga ng palma at sinalubong si Jesus. Sumisigaw sila na nagsasabing, << Purihin ang Diyos! Pagpalain ng Diyos ang dumarating sa pangalan niya! Pagpalain ang Hari ng Israel!>>
Nakasakay siya sa biserong asno katulad ng nakasulat sa Salita ng Diyos,
<<Kayong mga taong nasa bayan ng Zion, huwag kayong matakot! Tignan ninyo! Padating na ang Hari ninyo na nakasakay sa isang biserong asno!>>
Hindi pa nauunawaan ng mga tagasunod niya ang ginawa ng mga tao sa kanya. Ngunit nang bumalik na si Jesus sa langit, doon palang nila naunawaan na yon ang tinutukoy ng nakasulat.
Noong tinawag ni Jesus si Lazaro sa pinaglilibingan sa kanya at binuhay siya, maraming nakakita. Kaya ibinalita nila ang nangyari.
Nang mabalitaan ng maraming tao ang kamangha manghang ginawa ni Jesus, sinalubong nila siya.
Kaya nag-usap-usap ang mga Pariseo, <<Tingnan ninyo! Wala na tayong magagawa, dahil sumusunod na sa kanya ang lahat ng tao!>>
May ilang mga Griegong pumunta sa piesta ng Jerusalem upang sumamba sa Diyos.
Lumapit sila kay Felipe na taga Betsaida sa probinsiya ng Galilea. Sinabi nila sa kanya, <<Kapatid nais naming makita si Jesus.>>
Pinuntahan ni Felipe si Andres at sinabi sa kanya ang hinihiling ng mga Griego. Pagkatapos, pinuntahan nila si Jesus at sinabi nila ang hinihiling nila.
Sinabi ni Jesus sa kanila, <<Dumating na ang oras na ako na galing sa langit na ipinanganak ng Tao, pararangalan ako ng Ama ko.
Sinsabi ko sa inyo na kung hindi ililibing ang butil sa lupa, mananatili lang siyang iisa. Pero kung inilibing ang butil sa lupa, tutubo siya at mamumunga ng marami.
Ang taong nagpapahalaga ng kanyang buhay, ang siyang mawawalan nito. Ngunit ang hindi nagpapahalaga sa kanyang buhay dito sa mundo, siya ang magkakaroon ng buhay na walang hanggan.
Sinuman ang gustong maglingkod sa akin dapat siyang sumunod sa akin. At kung nasaan ako, nandoon din siya. Kung sinuman ang maglilingkod sa akin ay pararangalan siya ng Ama ko.>>
Sinabi pa ni Jesus, <<Nababagabag ako ngayon. Sasabihin ko ba sa Ama na iligtas niya ako sa nalalapit na pagpapahirap? Hindi, sapagkat naparito ako upang maranasan ang pagpapahirap na iyan.>>
Pagkatapos, sinabi ni Jesus, <<Ama, parangalan mo ang pangalan mo.>> Walang anu-ano bigla nalang niyang narinig ang tinig ng Diyos na galing sa langit na nagsasabing, <<Pinarangalan ko na at pararangalan kong muli.>>
Nang marinig ng mga taong nandoon ang tinig, sinabi nila, <<Kumidlat!>> Pero sinabi naman ng iba, <<Kinakausap siya ng isang anghel.>>
Sinabi ni Jesus sa kanila, <<Ang tinig na narinig ninyo, ipinarinig hindi para sa akin kundi para sa inyo.
Dumating na ang panahon ng paghahatol ng Diyos sa mga tao sa mundo. At si Satanas na sumasakop sa kanila, matatalo na.
At kung itataas na ako mula sa lupa, ilalapit ko ang lahat ng tao sa akin.>>
(Sinabi ni Jesus iyan upang ipaalam kung paano siya mamamatay.)
Sumagot ang mga tao sa kanya, <<Nasa kasulatan Diyos na ang Cristo ay mabubuhay ng walang hanggan. Bakit sinabi mong kailangan itaas ang ipinanganak ng Tao? Sino ang ipinanganak ng Tao na sinasabi mo?>>
Sumagot si Jesus, <<Maikli na lang ang panahon na makakasama ninyo ang ilaw. Kaya habang kasama ninyo ang ilaw, mamuhay kayo sa liwanag upang hindi kayo madatnan ng madilim. Sapagkat ang lumalakad sa madilim, hindi niya alam kung saan siya pupunta.
Kaya habang kasama pa ninyo ako bilang ilaw ninyo, sumampalataya kayo sa ilaw upang maliwanagan ang isip ninyo.>> Pagkasabi niya niyan, umalis na si Jesus at hindi na nagpakita sa kanila.
Kahit nakita ng mga tao ang maraming kamangha mangha na ginawa ni Jesus, hindi pa rin sila sumampalataya sa kanya.
Sa ganoon, natupad ang sinabi ni Propeta Isaias, <<Panginoon, parang walang naniniwala sa sinasabi namin. Kahit pinakitaan mo na sila ng kapangyarihan mo, hindi parin sila naniwala sa iyo.>>
Kaya ayaw nilang maniwala sapagkat sinabi pa ni Isaias,
<<Binulag nang Diyos ang mata nila upang hindi sila makakita at pinatigas niya ang puso nila upang hindi sila makaunawa, dahil baka bumalik pa sila sa kanya at pagalingin niya sila.>>
Sinabi ni Propeta Isaias iyan dahil nakita niya ang kabutihan ni Jesus at nagsalita siya ng tungkol sa kanya.
Ganoon pa man, maraming pinuno ng mga Judio ang sumasampalataya kay Jesus. Ngunit inilihim nila ang pananampalataya nila dahil natatakot sila sa mga Pariseo, dahil baka itakwil sila sa bahay na pinagtitipunan ng mga Judio.
Sapagkat ginusto pa nilang hangaan sila ng mga tao kaysa hangaan sila ng Diyos.
Ngayon,nagsalita ng malakas si Jesus, <<Ang sumasampalataya sa akin, hindi lang siya sa akin sumasampalataya, kundi sa Diyos na siyang nagsugo sa akin.
At ang nakakita sa akin, nakakita na rin sa nagsugo sa akin.
Pumunta ako dito bilang ilaw sa mundo upang kung sinuman ang sumampalataya sa akin, hindi na siya mananatili sa kadiliman.
Kung sinuman ang nakarinig ng ipinapangaral ko pero hindi niya sinusunod iyan, mahahatulan siya. Ngunit hindi ako ang maghahatol sa kanya, sapagkat naparito ako upang iligtas ang mga tao, hindi upang hatulan ang mga tao.
Sinuman ang ayaw tumanggap sa akin at sa ipinapangaral ko, may ibang hahatol sa kanila sa araw ng paghuhukom ang mga salita na ipinangaral ko sa kanila.
Sapagkat ang ipinapangaral ko ay hindi galing sa sarili ko kundi galing sa Amang nagsugo sa akin. Siya ang nagsalita kung ano ang sasabihin ko.
At alam ko na ang mga utos niya ay nagbibigay ng buhay na walang hanggan. Kaya kung ano ang ipinapasabi ng Ama, ang siyang sinasabi ko.>>
Kinabukasan Piesta na ng Kaligtasan, alam ni Jesus na dumating na ang panahon ng pag-alis niya dito sa mundo upang bumalik sa Ama niyang nasa langit. Mahal na mahal niya ang mga tagasunod niya dito sa mundo at ipinakita niya sa kanila ang pag-ibig niya hanggang sa katapusan ng buhay niya.
Sa gabing iyon, habang kumakain si Jesus kasama ang mga tagasunod niya, ipinaisip na ni Satanas kay Judas Iscariote na anak ni Simon na traydurin na niya si Jesus.
Alam ni Jesus na ang lahat ng kapangyarihan, ibinigay na sa kanya ng Dios. At alam rin niya na galing siya sa Diyos at babalik din siya sa Diyos.
Habang kumakain sila, tumayo si Jesus. Inalis niya ang doble ng damit niya at itinali niya ang tuwalya sa bewang niya.
Pagkatapos, nagbuhos siya ng tubig sa isang planggana. Sinimulan niyang hugasan ang paa ng mga tagasunod niya at pinunasan niya ng tuwalyang nakatali sa bewang niya.
Pagkalapit niya kay Simon Pedro, sinabi ni Simon kay Jesus, <<Panginoon, ikaw ba ang maghuhugas ng paa ko?>>
Sumagot si Jesus, <<Hindi mo mauunawaan ang ginagawa ko ngayon, ngunit pagdating ng panahon mauunawaan mo.>>
Sinabi ni Pedro sa kanya, <<Hindi maaaring ikaw ang maghugas ng mga paa ko kailanman.>> Sumagot si Jesus, <<Kung hindi ko huhugasan ang paa mo, wala kang pakikiisa sa akin.>>
Kaya sinabi ni Simon Pedro, <<Kung ganoon Panginoon, hindi lang ang paa ko ang huhugasan mo, kundi pati ang kamay at ulo ko!>>
Ngunit sinabi ni Jesus sa kanya, <<Ang naligo na, malinis na ang buong katawan niya. Kaya hindi na siya kailangang hugasan pa, maliban na lang sa paa niya. Malinis na kayo, ngunit hindi lahat sa inyo.>>
Kaya sinabi ni Jesus na hindi lahat sa kanila ay malinis, dahil alam ni Jesus kung sino ang magtatraydor sa kanya.
Nang mahugasan na ni Jesus ang mga paa nila, muli niyang isinuot ang damit na doble niya at muli siyang umupo sa pinagkakainan nila. Pagkatapos, tinanong niya sila, <<Naunawaan ba ninyo ang ginawa ko sa inyo?
Tinatawag ninyo akong < Guro> at <Panginoon.> Tama kayo dahil ako na iyon.
Kung ako na guro ninyo at Panginoon ninyo na naghugas ng paa ninyo bilang paglilingkod ko sa inyo, dapat rin ninyong gawin ang ganyan sa bawat isa.
Ginawa ko yan sa inyo upang may halimbawa kayo na tularan. Kaya gawin din ninyo ang ginawa ko sa inyo.
Sinasabi ko sa inyo na walang alipin na higit pa sa amo niya at wala ring isinugo na higit pa sa nagsugo sa kanya.
Ngayon alam na ninyo ang mga bagay na iyan. Kaya kung gagawin ninyo iyan, mapalad kayo.>>
<<Hindi ko sinasabi na mapalad kayong lahat, dahil kilala ko ang mga pinili ko. Ngunit kailangang matupad ang sinasabi sa Kasulatan na ganito, <Tatraydurin ako ng isa sa kasalo ko.>>
Sinasabi ko sa inyo ito bago pa mangyari upang kung mangyari na, maniniwala kayong ako ang Cristo.
Sinasabi ko sa inyo na kung sinuman ang tatanggap sa mga taong isinugo ko, ako na ang tinanggap niya. At kung sinuman ang tumanggap sa akin, tinanggap na niya ang nagsugo sa akin.>>
Pagkasabi ni Jesus, nabagabag ang kalooban niya. Sinabi niya <<Sinasabi ko sa inyo na tatraydurin ako ng isa sa inyo.>>
Nagtinginan ang mga tagasunod niya ng hindi mapanatag ang kalooban, dahil hindi nila alam kung sino ang tinutukoy niya.
Nakahilig malapit kay Jesus ang minamahal niyang tagasunod.
Kaya sinenyasan siya ni Simon Pedro upang tanungin si Jesus kung sino ang tinutukoy niya.
Habang nakahilig siya sa tabi ni Jesus, lumingon siyang nagtanong, <<Panginoon, sino ang tinutukoy mo?>>
Sumagot si Jesus, <<Kung sino ang bibigyan ko ng tinapay na isinawsaw, siya na iyon.>> Kaya kumuha ng tinapay si Jesus at pagkatapos niyang isinawsaw, ibinigay niya kay Judas na anak ni Simon Iscariote.
Pagkakuha ni Judas sa tinapay, sumanib na sa kanya si Satanas. Kaya sinabi ni Jesus sa kanya, <<Ang ginagawa mo, madaliin mo nang gawin.>>
Hindi naunawaan ng mga kasalo niya sa hapunan na bakit sinabi ni Jesus iyon.
Ngunit dahil si Judas ang tagahawak ng pera nila, akala ng iba inuutusan lang siya ni Jesus na bumili ng kailangan nila sa piesta o magbigay ng limos sa mga mahihirap.
Pagkakain ni Judas ng tinapay, kaagad siyang umalis. Gabi na iyon.
Nang makaalis na si Judas, sinabi ni Jesus, <<Ako na galing sa langit na ipinanganak ng Tao, mapaparangalan na. At sa pamamagitan ko, mapaparangalan din ang Diyos.
At kung sa pamamagitan koy pararangalan ang Diyos, pararangalan din niya ako at kaagad niyang gagawin ito.
Sinabi pa ni Jesus, <<Mga anak ko, maikli nalang ang panahon na makakasama ninyo ako. Hahanapin ninyo ako, pero hindi ninyo ako makikita katulad ng sinabi ko sa mga Judio na, <Hindi kayo makakapunta sa pupuntahan ko.>
Ngayon, ito ang bagong utos na ibibigay ko sa inyo. Magmahalan kayo. Kung paano ko kayo minahal, ganoon din kayong magmahalan sa bawat isa.
Kung nagmamahalan kayo, malalaman ng lahat ng tao na tagasunod ko kayo.>>
Tinanong ni Simon Pedro si Jesus, <<Panginoon, saan ka pupunta?>> Sumagot si Jesus, <<Hindi ka pa makakasama sa pupuntahan ko, ngunit darating ang panahon na makakasama ka rin sa pupuntahan ko.>>
Tinanong pa ni Pedro si Jesus, <<Panginoon, bakit hindi ako maaaring sumama sa iyo ngayon? Nakahanda naman akong mamatay para sa iyo.>>
Sumagot si Jesus, <<Totoo bang nakahanda kang mamatay para sa akin? Sinasabi ko sa iyo na bago pa tumilaok ang manok, tatlong beses mo akong ikakaila na hindi mo ako kilala.>>
Sinabi ni Jesus sa kanila, <<Huwag kayong mabalisa. Magtiwala kayo sa Diyos at magtiwala rin kayo sa akin.
Sa bahay ng Ama ko, maraming silid. Pupunta ako doon upang ipaghanda ko kayo ng matitirhan. Hindi ko sasabihin iyan kung hindi totoo.
Pagkatapos kong pumunta doon at kung naihanda ko na ang matitirhan ninyo, babalik ako at isasama ko na kayo upang kung nasaan ako, nandoon din kayo.
At alam na ninyo ang daan papunta sa pupuntahan ko.>>
Sinabi ni Tomas sa kanya, <<Panginoon, paano namin malalaman ang daan, hindi naman namin alam kung saan ka pupunta?>>
Sumagot si Jesus, <<Ako ang daan, ako ang katotohanan at ako ang buhay. Walang makakapunta sa Ama kung hindi siya dadaan sa akin.
Kung kilala ninyo ako, kilala rin ninyo ang Ama ko. At mula ngayon, kilala na ninyo siya at nakita na ninyo ang Ama.>>
Sinabi ni Felipe sa kanya, <<Panginoon, ipakita mo sa amin ang Ama at sapat na sa amin iyan.>>
Sumagot si Jesus sa kanya, <<Felipe, matagal na ninyo akong kasama. Hindi mo pa rin ba ako kilala? Ang nakakita na sa akin, nakakita na rin sa Ama. Bakit hinihiling mo sa akin na ipakita ko sa iyo ang Ama?
Hindi ka ba naniniwala na nasa Ama ako at nasa akin din ang Ama? Ang mga salita na sinasabi ko sa inyo hindi galing sa akin kundi galing sa Ama na nasa akin na siyang gumagawa sa mga ginagawa ko.
Naniniwala kayo na nasa Ama na ako at nasa akin din ang Ama. Kung ayaw ninyong maniwala sa sinasabi ko, paniwalaan ninyo ang mga kamangha manghang ginawa ko.
Sinasabi ko sa inyo na ang sumasampalataya sa akin, magagawa din niya ang mga ginagawa ko at higit pa dito ang magagawa niya, sapagkat papunta na ako sa Ama.
At kahit anuman ang hingin ninyo sa pangalan ko, gagawin ko upang maparangalan ang Ama sa pamamagitan ko na Anak niya.
Oo, kahit anuman ang hingin ninyo sa pangalan ko, gagawin ko.>>
Sinabi ni Jesus, kung minamahal ninyo ako, sundin ninyo ang mga utos ko.
At hihilingin ko sa Ama na bibigyan pa niya kayo ng isang Tagatulong na mananatili sa inyo kailanman.
Siya ang Espirito ng Diyos na nagtuturo ng katotohanan. Hindi siya matatanggap ng mga taong maka mundo, dahil hindi nila siya nakikita at hindi nila siya kilala. Ngunit kayo, kilala ninyo siya, sapagkat kasama ninyo siya at mananatili siya sa inyo kailanman.>>
<<Hindi ko kayo iiwan ng walang kasama. Babalik ako sa inyo.
Hindi magtatagal, hindi na ako makikita ng mga taong makamundo, ngunit kayo, makikita ninyo ako. At dahil muli akong mabubuhay, mabubuhay din kayo.
Sa araw na iyon, malalaman ninyong nasa Ama ako at nasa akin din siya at nasa inyo rin ako.
Sinuman ang tatanggap at susunod sa mga utos ko, siya ang nagmamahal sa akin. At ang nagmamahal sa akin, mamahalin din siya ng Ama ko. Mamahalin ko rin siya at ipapakilala ko sa kanya ang sarili ko.>>
Tinanong siya ng isang Judas na hindi si Judas Iscariote, <<Panginoon, bakit sa amin kalang nagpapakilala? Bakit hindi sa lahat ng tao?>>
Sumagot si Jesus, <<Ang nagmamahal sa akin , sinusunod niya ang mga salita ko. Mahal siya ng Ama ko at mananatili kami sa kanya.
Ngunit ang hindi nagmamahal sa akin, hindi siya sumusunod sa mga salita ko. At ang mga salita na narinig ninyo, hindi galing sa akin, kundi galing sa Ama na nagsugo sa akin.>>
Sinasabi ko sa inyo ang mga iyan habang kasama pa ninyo ako.
Ngunit isusugo ng Ama ko sa inyo ang ispirito ng Dios na tutulong sainyo bilang kapalit ko. Siya ang magtuturo sa inyo ng lahat at siya ang magpapaalala sa inyo ng lahat ng sinabi ko.
Huwag kayong mabalisa at huwag kayong matakot, dahil bago ako aalis, ibibigay ko sa puso ninyo ang kapayapaan. Ang kapayapaan na ibibigay ko sa inyo, hindi katulad ng kapayapaan na ibinibigay ng mga taong makamundo.>>
<<Narinig ninyo ang sinabi ko, <<Aalis ako ngunit babalik rin ako sa inyo.> Kung minamahal ninyo ako, ikatutuwa ninyo ang pagpunta ko sa Ama, dahil mas dakila ang Ama kaysa sa akin.
Sinasabi ko sa inyo ito bago pa mangyari upang kung mangyari na, maniniwala kayo sa akin.
Hindi ko na pahahabahin ang pagsasalita ko sapagkat parating na si Satanas na naghahari sa mga taong makamundo. Wala siyang kapangyarihan sa akin.
Ngunit ganoon paman upang malaman ng lahat ng tao na minamahal ko ang Ama ko, ginagawa ko ang ipinag-uutos niya sa akin. Halina kayo, aalis na tayo.>>
Sinabi pa ni Jesus, <<Ako ang tunay na puno ng ubas at ang Ama ko ang nag-aalaga.
Pinuputol niya ang bawat sanga ko na hindi namumunga at nililinisan niya ang bawat sanga na namumunga upang lalo pang mamunga.
Malinis na kayo dahil sa mga salita na sinabi ko sa inyo.
Manatili kayo sa akin at manatili rin ako sa inyo. Hindi maaaring mamunga ang isang sanga kung hindi siya mananatiling nakadugtong sa puno. Ganoon din naman, hindi kayo maaaring mamunga kung hindi kayo mananatili sa akin.>>
<<Ako ang puno ng ubas at kayo ang mga sanga. Ang taong nananatili sa akin at nanatili rin ako sa kanya, mamumunga siya ng marami. Dahil wala kayong magagawa kung nakahiwalay kayo sa akin.
Ang hindi nananatili sa akin, katulad siya ng sanga na hindi namumunga na itinatapon at natuyu na. Kaya tinatambak at itinatapon sa apoy upang masunog.
Kung mananatili kayo sa akin at mananatili sa inyo ang salita ko, hingin ninyo ang ano mang gusto ninyo at ibibigay sa inyo.
Kung mamumunga kayo ng napakarami, mapaparangalan ang Ama ko. At sa ganitong paraan mapatotohanan ninyo na mga tagasunod ko kayo.>>
<<Mahal ko kayo katulad ng pagmamahal sa akin ng Ama ko. Kaya manatili kayo sa pag-ibig ko.
Kung sinusunod ninyo ang utos ko, manatili kayo sa pag-ibig ko. Ganoon din ako na sumusunod sa mga utos ng Ama ko at nananatili ako sa pag-ibig niya.>>
<<Sinabi ko sa inyo ang lahat ng iyan upang sumainyo ang kagalakan ko at malubos pa ang kagalakan ninyo.
Ito ang utos ko sa inyo. Magmahalan kayo katulad ng pagmamahal ko sa inyo.
Wala nang pag-ibig na hihigit pa sa pag-ibig ng isang tao na nag-alay ng buhay niya para sa mga kaibigan niya.
Kung sinusunod ninyo ang mga utos ko, kaibigan ko kayo.
Hindi ko na kayo itinuturing na alipin, sapagkat hindi alam ng alipin kung ano ang ginagawa ng kanyang amo. Kundi itinuring ko na kayong kaibigan, sapagkat ang lahat ng narinig ko sa Ama ko, sinabi ko na sa inyo.
Hindi kayo ang pumili sa akin, kundi ako ang pumili sa inyo at inihanda kong humayo na mangaral upang mamunga kayo ng mga bunga na mananatili kailanman. Sa ganoon, ano man ang hingin ninyo sa Ama sa pangalan ko, ibibigay niya sa inyo.
At ito ang ipinag-uutos ko sa inyo, magmahalan kayo sa bawat isa.>>
Sinabi pa ni Jesus, <<Kung napopoot sa inyo ang mga taong makamundo, alalahanin ninyo na bago nila kayo kinapootan, ako na muna ang kinapootan nila.
Kung kabilang kayo sa mga makamundo, mamahalin kayo ng mga makamundo. Ngunit hindi kayo makamundo, kundi pinili ko kayo galing sa mga makamundo. Kaya napopoot sila sa inyo.
Tandaan ninyo ang sinabi ko sa inyo na walang alipin na higit pa sa kanyang amo. Kung inusig nila ako, uusigin din nila kayo. At kung sinunod nila ang salita ko, susundin din nila ang salita ninyo.
Gagawin nila sa inyo ang lahat ng iyan dahil sa pagsunod ninyo sa akin at dahil hindi nila kilala ang nagsugo sa akin.
Kung hindi ako pumunta dito sa mundo at nangaral sa kanila, maaari nilang sabihin na wala silang kasalanan. Ngunit ngayon wala na silang maidadahilan sa mga kasalanan nila.
Ang napopoot sa akin, napopoot din sa Ama ko.
Kung hindi ako gumawa sa harapan nila ng mga kamangha mangha na kailanman ay hindi nagawa ng kahit na sinuman, maaari nilang sabihin na wala silang kasalanan. Ngunit kahit nakita nila ang mga kamangha manghang ginawa ko, kinapopootan pa rin nila ako at ang Ama ko.
Ngunit sa ginawa nilang iyan, natupad ang nasa Kasulatan nila, <Kinapootan nila ako ng walang dahilan.>>>
Pagkatapos, sinabi ni Jesus, <<Isusugo ko sa inyo ang Espirito ng katotohanan na galing sa Ama na siyang Tutulong sa inyo. Magpapatotoo siya tungkol sa akin.
At kayo rin ang magpapatotoo tungkol sa akin, sapagkat mula pa noong una, kasama ko na kayo.>>
<<Binalaan ko na kayo tungkol sa poot na gagawin nila sa inyo upang kung darating ang pag-uusig, hindi manghihina ang pananampalataya ninyo sa akin.
Itatakwil kayo ng mga kapwa ninyo Judio sa bahay na pinagtitipunan nila. At darating ang panahon na kung sinuman ang papatay sa inyo, akala niya yon na ang pagsuyo niya sa Diyos.
Gagawin nila iyan dahil hindi nila ako kilala at hindi nila kilala ang Ama ko.
Sinabi ko na sa inyo iyan upang kung mangyari na ang pag-uusig, maalala ninyo ang sinabi ko sa inyo.>> <<Hindi ko sinabi sa inyo noong una ang tungkul sa pagkapoot, sapagkat kasama pa ninyo ako.
Ngunit ngayon, sinasabi ko sa inyo iyan sapagkat babalik na ako sa nagsugo sa akin. At wala man lang isa sa inyong nagtanong sa akin, <Saan ka pupunta?
Ngunit ng sinabi ko sa inyo ang pupuntahan ko, lubha kayong nalungkot.
Ganoon paman, dapat ninyong malaman ang katotohanan. Ang pag-alis ko para sa ikabubuti ninyo, sapagkat kung hindi ako aalis, hindi pupunta dito ang Ispirito ng Diyos na Tutulong sa inyo. Ngunit kung nakaalis na ako, isusugo ko siya sa inyo.
Pagdating nang Ispirito ng Diyos, ipapatotoo niya sa mga taong makamundo na hindi tama ang pag-unawa nila tungkol sa kasalanan, tungkol sa pagkamatuwid at tungkol sa paghahatol ng Diyos.
Ipapatotoo niya sa mga tao na makasalanan sila dahil hindi sila sumasampalataya sa akin.
Ipapatotoo niya sa mga tao na matuwid ako, dahil papunta na ako sa Ama at hindi na ninyo ako makikita.
Ipapatotoo rin niya sa kanila na hahatulan ng Diyos ang mga taong makamundo, dahil hinatulan na niya si Satanas na sumasakop sa mga taong makamundo.>>
<<Marami pa sana ang sasabihin ko sa inyo, ngunit hindi pa ninyo kayang maunawaan ngayon.
Ngunit pagdating nang Espirito ng katotohanan, siya ang tutulong sa inyo upang maunawaan ninyo ang lahat ng katotohanan. Dahil hindi siya nagsasalita ng galing lang sa sarili niya, kundi yong narinig niya sa Diyos ang sasabihin niya at ipapaalam niya sa inyo ang tungkol sa mangyayari pagdating ng panahon.
Pararangalan ako ng Ispirito ng Diyos dahil ang nasa akin, ipapaalam niya sa inyo.
Ang lahat ng nasa Ama ay nasa akin din. Kaya sinabi ko na ang lahat ng nasa akin, ipapaalam ng Ispirito ng Diyos sa inyo.>>
Sinabi ni Jesus, <<Maikli nalang ang panahon na hindi na ninyo ako makikita, ngunit pagkatapos ng maikling panahon, makikita na ninyo akong muli.>>
Nagtanungan ang ilang mga tagasunod niya, <<Ano ang ibig niyang sabihin? Bakit niya sinabing maikli nalang ang panahon hindi na natin siya makikita, pero pagkatapos ng maikling panahon makikita natin siyang muli? Ano rin ang ibig niyang sabihin na, <sapagkat pupunta ako sa Ama.>
Ano rin ang ibig niyang sabihin na, <Maikli nalang ang panahon.>? Hindi natin maunawaan ang ibig niyang sabihin.>>
Alam ni Jesus na magtatanong sana ang mga tagasunod niya. Kaya sinabi niya sa kanila, <<Pinagtatanungan ba ninyo kung ano ang ibig kong sabihin sa sinabi kong, <Maikling panahon nalang na hindi na ninyo ako makikita, ngunit pagkatapos ng maikling panahon, makikita ninyo akong muli>?
Sinasabi ko sa inyo na iiyak kayong umaagolgol sa mangyayari sa akin, ngunit natutuwa ang mga taong makamundo. Magdadalamhati kayo sa mangyayari sa akin, pero ang lungkot ninyo, mapapalitan ng tuwa.
Kung manganganak ang isang babae makakaramdam siya ng sakit, dahil dumating na ang oras ng paghihirap niya. Ngunit pagkatapos niyang manganak, hindi na niya maalala ang paghihirap niya dahil sa tuwa niya sa isang sanggol na naisilang niya.
Ganoon din kayo. Malungkot kayo ngayon, ngunit sa araw ng pagkikita nating muli, matutuwa kayo at walang sinuman ang makakapigil sa tuwa ninyo.>>
<<Sa araw na iyon, hindi na ninyo kailangan magtanong sa akin. Sinasabi ko sa inyo na ibibigay ng Ama ang kahit anumang hingin ninyo sa kanya sa pangalan ko.
Hanggang ngayon, wala pa kayong hiniling sa kanya sa pamamagitan ng pangalan ko. Humingi kayo at makakatanggap kayo upang maging lubos ang tuwa ninyo.>>
<<Sinasabi ko sa inyo ang mga iyan sa pamamgitan ng talinhaga. Ngunit darating ang panahon na hindi na ako magsasalita sa inyo nang ganito, kundi ihahayag kona sa inyo ang tungkol sa Ama.
Sa araw ding iyon, kayo na ang hihingi sa Ama sa pamamagitan nang pangalan ko. Hindi na ako ang hihiling sa Ama para sa inyo.
Dahil minamahal kayo ng Ama, sapagkat minahal ninyo ako at naniniwala kayong galing ako sa Diyos.
Galing ako sa Ama at pumunta ako dito sa mundo. Ngunit ngayon, aalis na ako at babalik na sa Ama.>>
Kaya sinabi nang mga tagasunod niya, << Ngayon nagsasalita kana ng hayagan sa amin at hindi na patalinghaga.
Ngayon, Alam namin na alam mo ang lahat ng bagay. Kahit hindi namin kayo tinatanong, alam mo kung ano ang itatanong namin. Kaya naniniwala kami na galing ka sa Diyos.>>
Sinabi ni Jesus sa kanila, <<Totoo bang sumampalataya na kayo ngayon sa akin?
Malapit na malapit na ang oras na magkawatak-watak na kayo at kanya kanya na ang bawat isa dahil iiwan ninyo ako. Ngunit ganon paman, hindi ako nag-iisa dahil kasama ko ang aking Ama.
Sinabi ko sa inyo iyan upang mabigyan kayo ng kapayapaan sa pakikiisa ninyo sa akin. Dito sa mundo, makakaranas kayo ng kahirapan. Ngunit tatagan ninyo ang kalooban ninyo, dahil natalo ko na ang masamang kapangyarihan sa mundo.
Pagkasabi ni Jesus sa mga iyan, tumingala siya at nanalangin siya ng ganito, <<Ama, dumating na ang oras. Parangalan mo na ako na Anak mo upang maparangalan kita.
Sapagkat binigyan mo ako ng kapangyarihan sa lahat ng tao upang mabigyan ng buhay na walang hanggan ang lahat ng taong ibinigay mo sa akin.
Ang mga taong kumikilala sa iyo na ikaw ang totoo at nag-iisang Diyos at kumikilala sa akin na ako ang isinugo mo, sila ang magkakaroon ng buhay na walang hanggan.
Pinarangalan kita dito sa mundo, dahil tinapos ko na ang lahat ng ipinagawa mo sa akin.
Kaya ngayon Ama, parangalan mo na ako sa harapan mo katulad ng karangalan ko noong nasa piling mo ako bago pa likhain ang mundo.>>
<<Ipinakilala na kita sa mga taong ibinigay mo sa akin mula sa mga tao dito sa mundo. Sa iyo sila at ibinigay mo sila sa akin at sinunod nila ang salita mo.
Alam na nila ngayon na ang lahat ng ibinigay mo sa akin ay galing sa iyo.
Sapagkat ibinigay ko sa kanila ang aral na ibinigay mo sa akin at tinanggap nila. Alam din nila na galing ako sa iyo at naniniwala silang isinugo mo ako.>>
<<Nananalangin ako para sa kanila. Hindi ako nananalangin para sa mga taong makamundo kundi para sa mga taong ibinigay mo sa akin, sapagkat sa iyo sila.
Ang lahat ng sa akin, sa iyo rin. At ang lahat ng sa iyo, sa akin din at mapaparangalan ako sa pamamagitan nila.
At ngayon, babalik na ako sa iyo at hindi na ako mananatili dito sa mundo, ngunit mananatili pa sila sa mundo. Banal na Ama, ingatan mo sila sa pamamagitan ng kapangyarihan ng pangalan na ibinigay mo sa akin upang magkaisa sila katulad natin.
Habang kasama pa nila ako, iingatan ko sila sa pamamagitan ng kapangyarihan ng pangalan na ibinigay mo sa akin. At wala sa kanila ang mapupunta sa walang hanggang kaparusahan maliban na lang sa taong itinakda na sa walang hanggang kaparusahan upang matupad ang nasa Kasulatan tungkol sa kanya.>>
<<Ngayon, babalik na ako sa iyo. At sinasabi ko sa kanila iyan habang nandito pa ako sa mundo upang lubos ang tuwa nila katulad ng tuwa ko.
Ibinigay ko na sa kanila ang salita mo, at kinapootan sila ng mga taong makamundo, sapagkat hindi na sila kabilang sa mga taong makamundo, katulad ko na hindi kabilang sa mga taong makamundo.
Hindi ako nananalangin na kunin mo na sila sa mundo ito, kundi nananalangin ako na ingatan mo sila laban kay Satanas.
Hindi sila kabilang sa mga taong makamundo, katulad kong hindi kabilang sa mga taong makamundo.
Ihanda mo sila sa kabanalan sa pamamagitan ng katotohanan. Ang salita mo ang siyang katotohanan.
Kung paano mo ako isinugo sa mundo, ganoon ko rin sila isusugo.
Alang-alang sa kanila, inihanda ko ang sarili ko sa kabanalan sa pamamagitan ng katotohanan.>>
<<Ang panalangin ko, hindi lang para sa mga tagasunod ko, kundi para din sa mga sumasampalataya sa akin sa pamamagitan ng pangangaral nila.
Nananalangin ako sa Ama na silang lahat ay maging isa katulad ng pakikiisa mo sa akin at pakikiisa ko sa iyo. Makiisa nawa sila sa atin upang maniwala ang mga tao na isinugo mo ako.
Ibinigay ko na sa kanila ang karangalan na ibinigay mo sa akin upang maging isa sila katulad natin na iisa.
Nakiisa ako sa kanila at nakiisa karin sa akin upang silang magkaisa. Sa ganoon, malalaman ng mga tao sa mundo na isinugo mo ako at malalaman din nila na mahal na mahal mo ang mga sumasampalataya sa akin katulad ng pagmamahal mo sa akin.>>
<<Ama, ibinigay mo sila sa akin. At gusto kong makasama ko sila sa pupuntahan ko upang makita nila ang karangalan ko na ibinigay mo sa akin dahil minahal mo na ako bago pa gawin ang mundo.
Ama kong Diyos na makatarungan, hindi ka kilala ng mga taong makamundo, pero kilala kita at alam ng mga tagasunod ko na ikaw ang nagsugo sa akin.
Ipinakilala na kita sa kanila at patuloy kitang ipapakilala upang ang pagmamahal mo sa akin, mananatili sa kanila at mananatili din ako sa kanila.>>
Pagkatapos manalangin ni Jesus, umalis siya kasama ang mga tagasunod niya at tumawid sa sapa ng Kidron at pumunta sa lugar na taniman ng ulibo.
Si Judas Iscariote na nagtraydor kay Jesus, alam niya ang lugar na iyon, dahil laging pumupunta doon si Jesus kasama ang mga tagasunod niya.
Kaya pumunta doon si Judas kasama niya ang isang grupo ng mga Romanong sundalo at ilang mga Judiong nagbabantay sa templo na iniutos ng mga namumunong pari at mga Pariseo. Mayroon silang dala-dalang ilaw, lampara at mga armas.
Alam ni Jesus ang lahat ng mangyayari sa kanya. Kaya sinalubong niya sila at tinanong, <<Sino ang hinahanap ninyo?>>
Sumagot sila, <<Si Jesus na taga-Nazaret.>> Sinabi ni Jesus sa kanila, <<Ako ay Ako Na.>> Nandoon din ang magtatraydor na si Judas na nakatayo kasama ang mga taong naghahanap kay Jesus.
Nang sinabi ni Jesus na, <<Ako ay Ako Na,>> napaatras sila at natumba.
Kaya muling nagtanong si Jesus, <<Sino ang hinahanap ninyo?>> Sumagot sila, <<Si Jesus na taga-Nazaret.>>
Sinabi ni Jesus sa kanila, <<Sinabi ko na sa inyo na Ako ay Ako Na? Kaya kung ako ang hinahanap ninyo, hayaan ninyong makaalis ang mga kasama ko.>>
( Sinabi niya iyan upang matupad ang sinabi niya sa Ama, <<Wala ni isa man na mapapahamak sa mga ibinigay mo sa akin.>>)
Ngayon, bumunot nang itak si Simon Pedro at tinaga niya ang tenga ng alipin ng pinakapunong pari sa kanan. Ang pangalan ng aliping iyon, Malco.
Ngunit sinabi ni Jesus kay Pedro, << Ibalik mo ang iyong itak sa lalagyan! Dapat kong tiisin ang kahirapan na ibinigay sa akin ng Ama ko?>>
Ngayon, ang mga Romanong sundalo, ang kapitan nila at mga Judiong nagbabantay sa templo, hinuli nila si Jesus at iginapos.
Dinala muna siya kay Anas na biyanan ni Caifas. Sa panahon iyon, si Caifas ang pinakapunong pari
at siya ang nagsalita noong una sa mga punong Judio ng ganito, <<Mas mabuti na iisang tao lang ang mamatay upang hindi mapahamak ang buong bansa.>>
Sumunod si Simon Pedro kay Jesus kasama niya ang isa pang tagasunod. Ang tagasunod na ito, kilala siya ng pinakapunong pari. Kaya nakapasok siya kasama ni Jesus sa bakuran ng pinakapunong pari.
Nagpaiwan si Pedro sa labas ng pinto. Kaya lumabas ang tagasunod na kilala ng pinakapunong pari at nakiusap siya sa babae na nagbabantay sa pinto. Sinabi niya, <<Maaari mo bang papasukin ang kasama ko?>> Kaya pinapasok na niya si Pedro.
Tinanong ng babae si Pedro, << Hindi ba't isa ka sa mga tagasunod ng taong iyan?>> Sumagot si Pedro, <<Hindi!>>
Malamig sa oras na iyon. Kaya nagsiga ang mga alipin at mga bantay at nagtipon sila sa palibot ng apoy upang magpainit. Nakisama din si Pedro sa kanila na nagpapainit.
Sa oras ding iyon, tinanong ng pinakapunong pari si Jesus tungkol sa mga tagasunod niya at sa ipinapangaral niya.
Sumagot si Jesus, <<Palagi akong nangangaral sa harapan ng mga tao sa labas ng templo at sa mga bahay na pinagtitipunan ng mga Judio. Wala akong inililihim sa mga sinasabi ko.
Bakit ako ang tinatanong mo? Ang tanungin mo yong mga nakarinig sa akin, dahil alam nila kung ano ang sinabi ko.>>
Pagkasabi ni Jesus niyan, sinampal siya ng isa sa mga bantay at sinabi niya, <<Bakit ganyan ka sumagot sa pinakapunong pari?>>
Sinagot siya ni Jesus, <<Kung may sinabi ako na hindi tama, patunayan mo. Ngunit kung tama ang sinabi ko, bakit mo ako sinampal?>>
Habang nakagapos pa si Jesus, pinapunta siya ni Anas kay Caifas na siyang pinakapunong pari.
Habang nagpapainit pa si Simon Pedro, sinabi sa kanya ng mga nandoon, <<Hindi ba't isa ka sa mga tagasunod niya?>> Sumagot si Pedro << Hindi!>>
Tinanong rin siya ng isa sa mga alipin ng pinakapunong pari na kamag-anak ng pinutulan niya ng tenga, <<Hindi ba't ikaw ang nakita ko na kasama ni Jesus sa lugar na taniman ng ulibo?>>
Muling nagkaila si Pedro at sa oras na iyon, tumilaok ang manok.
Nang mag-uumaga na, kinuha ng mga punong Judio si Jesus sa bahay ni Caifas at dinala nila sa palasyo ni Gobernador Pilato. Ngunit hindi pumasok ang mga Judio sa palasyo dahil ayon sa kautusan nila, kung papasok sila sa bahay ng isang hindi Judio, maituturing na silang marumi at hindi na sila dapat kumain ng hapunan sa Piesta ng Kaligtasan.
Kaya lumabas si Gobernador Pilato at tinanong niya sila,<< Ano ang ipaparatang ninyo laban sa taong ito?>>
Sumagot sila, <<Gobernador, kung hindi gumawa ng masama ang taong ito, hindi namin siya dadalhin dito.>>
Sinabi ni Gobernador Pilato sa kanila, <<Kunin ninyo siya at kayo na lang ang humatol ayon sa Kautusan ninyo.>> Sumagot ang mga pinuno ng mga Judio, <<Ngunit wala kaming karapatan maghatol ng kamatayan.>>
Nangyari iyan upang matupad ang sinabi ni Jesus kung paano ang kamatayan na dadanasin niya.
Muling pumasok si Gobernador Pilato sa palasyo at ipinatawag si Jesus at tinanong niya siya, <<Ikaw ba ang hari ng mga Judio?>>
Sumagot si Jesus, <<Galing ba sa iyo ang tanong na iyan o may nagsabi lang sa iyo tungkol sa akin?>>
Sumagot si Gobernador Pilato, <<Hindi ako Judio. Ang mga kapwa mo Judio at mga namumunong pari ang siyang nagpunta sa iyo dito sa akin. Bakit anong ginawa mo?>>
Sinabi ni Jesus sa kanya, <<Ang paghahari ko, hindi katulad ng paghahari ng mga tao dito sa mundo. Dahil kung dito sana ang pinaghaharian ko, lumaban na ang mga tagsunod ko upang hindi ako mahuli ng mga Judio. Ngunit hindi dito ang pinaghaharian ko.>>
Sinabi ni Gobernador Pilato, <<Kung ganoon, isa kang hari!>> Sumagot si Jesus, <<Totoo ang sinabi mong isa akong hari. pinanganak ako dito sa mundo upang magpatotoo tungkol sa katotohanan. Sinuman ang gustong makaalam ng katotohanan, makikinig siya sa akin.>>
Tinanong siya ni Gobernador Pilato, <<Ano ang katotohanan?>> Pagkasabi ni Pilato niyan, lumabas siya at sinabi sa mga Judio, <<Wala akong nakitang kasalanan sa taong ito.
Ngunit ayon sa nakaugalian ninyo, tuwing Pesta ng Kaligtasan, hinihiling ninyo sa akin na magpalaya ako ng isang bilanggo. Ngayon, gusto ba ninyong palayain ko ang hari ng mga Judio?>>
Malakas na sinabi ng mga tao, <<Hindi siya. Si Barabbas!>> Si Barabbas isa siyang sumasalungat sa goberno.
Kaya ipinakuha ni Gobernador Pilato si Jesus at ipinalatiko.
Gumawa ang mga sundalo ng koronang tinik at ikinorona nila kay Jesus. At pinadamitan nila siya ng kulay ubeng balabal.
Pagkatapos, isa-isa silang lumapit sa kanya at nagsalita ng panlalait, <<Mabuhay ang hari ng mga Judio!>>At pinagsasampal nila siya.
Muling lumabas si Gobernador Pilato at sinabi sa mga tao, <<Makinig kayo! Ihaharap ko siyang muli sa inyo upang malaman ninyo na wala akong nakitang kasalanan sa kanya!>>
At inilabas nila si Jesus na nakakurona ng tinik at pinasuotan na siya ng kulay ubeng balabal. Sinabi ni Gobernador Pilato sa kanila, <<Tingnan ninyo siya!>>
Nang makita siya ng mga namumunong pari at mga bantay sa Templo, malakas nilang sinabi na, <<Ipako siya sa krus! Ipako siya sa krus!>> Ngunit sumagot si Gobernador Pilato, <<Kunin ninyo siya. Bahala na kayong magpako sa kanya sa krus, dahil para sa akin, wala akong nakitang kasalanan sa kanya.>>
Sumagot ang mga Judio, <<Ayon sa kautusan namin, dapat siyang mamatay, dahil sinasabi niyang Anak siya ng Diyos.>>
Nang marinig ni Pilato ang sinabi nila, lalo na siyang natakot.
Kaya isinama ni Gobernador Pilato si Jesus sa loob ng palasyo at tinanong, <<Taga saan ka?>> Ngunit hindi sumagot si Jesus.
Kaya sinabi ni Pilato, << Bakit ayaw mo akong sagutin? Hindi mo ba alam na may kapangyarihan akong palayain ka o ipako ka sa krus?>>
Sumagot si Jesus, <<Wala kang magagawa sa akin kung hindi ka binigyan ng Diyos ng kapangyarihan. Kaya mas malaki ang kasalanan ng taong nagpunta sa akin dito sa iyo.>>
Nang marinig ni Pilato iyan, nag-isip siya ng paraan upang palayain si Jesus. Ngunit malakas na sinabi ng mga Judio, Kung palalayain mo ang taong iyan, hindi ka kaibigan ng Emperador! Sapagkat kung sinuman ang nagsasabing hari siya, kaaway siya ng Emperador.>>
Nang marinig ni Gobernador Pilato iyan, inilabas niya si Jesus sa palasyo. Pagkatapos, umupo siya sa upuan ng hukom sa lugar na tinatawag na <<Pinatag na Bato>>, na sa salitang Hebreo <<Gabatha>>.
Nang tanghali na ng dispiras ng Piesta ng Kaligtasan, sinabi ni Gobernador Pilato sa mga Judio, <<Ito na ang Hari ninyo!>>
Ngunit malakas na sinabi ng mga Judio, << Patayin iya! Patayin siya! Ipaku siya sa krus!>> Kaya sinabi ni Gobernador Pilato sa kanila, <<Ipapako ko ba sa krus ang hari ninyo? >> Sumagot ang mga punong pari, <<Wala kaming ibang hari kundi ang Emperador lamang.>>
Kaya ibinigay ni Gobernador Pilato si Jesus sa kanila upang ipaku siya sa krus. Dinala ng mga sundalo si Jesus
palabas ng bayan. At ipinapasan nila sa kanya ang krus papunta sa lugar na tinatawag nilang, <<Lugar ng Bungo>> sa salitang Hebreo Golgota.
Pagdating nila doon, ipinako nila siya kasama ang dalawa. Ang isa, nasa kanan niya at ang isa, nasa kaliwa niya at nasa gitna nila si Jesus.
Pinalagyan ni Gobernador Pilato ng karatola ang krus ni Jesus at ganito ang ipinasulat niya, <<Si Jesus na taga Nazaret, ang Hari ng mga Judio.>>
Nakasulat iyan sa salitang Hebreo, Latin, at Griego. Maraming Judio ang nakabasa nito, dahil malapit lang sa bayan ang pinagpakuhan kay Jesus.
Kaya sinabi ng mga namumunong pari kay Gobernador Pilato, <<Huwag mong isulat ang <Hari ng mga Judio> kundi ang isulat mo, <Sinabi ng taong ito na siya ang Hari ng mga Judio. > >>
Ngunit sinagot sila ni Gobernador Pilato, <<Kung ano ang ipinasulat ko, yun na.>>
Nang maipako na ng mga sundalo si Jesus sa krus, kinuha nila ang mga damit niya at pinaghati-hatian nilang apat, tig-iisa ang bawat sundalo. Kinuha din nila ang damit niyang mahaba na panloob. Walang tahi ito mula sa itaas hanggang sa ibaba.
Kaya nag-usap-usap ang mga sundalo, <<Huwag na nating punitin ito kundi magpalabunutan nalang tayo kung kanino mapupunta ito.>> Nangyari ito upang matupad ang sinabi sa Kasulatan, Pinaghatian nila ang mga damit ko at pinagpalabunutan nila.>> At ginawa nga ng mga sundalo iyan.
Doon sa tabi ng krus ni Jesus nakatayo ang nanay niya, ang kapatid nang nanay niyang babae, si Maria na asawa ni Cleopas at si Maria na taga Magdala.
Nang makita ni Jesus ang nanay niya at ang minamahal niyang tagasunod na nasa tabi ng nanay niya, sinabi niya, <<Magulang, ituring mu siyang anak mo.>>
At sinabi niya sa tagasunod niya, <<Ito ang nanay mo.>> Kaya mula noon, iniuwi siya ng tagasunod na minamahal ni Jesus sa bahay niya ang nanay niya.
Alam ni Jesus na naganap na ang ipinagawa sa kanya ng Ama niya. Kaya sinabi niya, <<Nauuhaw ako.>> Sinabi niya iyon upang matupad ang nasa Kasulatan.
May isang banga doon na puno ng maasim na alak. Kaya isinawsaw ng mga sundalo sa maasim na alak ang parang bulak na nakatali sa sanga ng isopo at ipinasipsip kay Jesus.
Nang masipsip na ni Jesus, sinabi niya, << Naganap na.>> Iniyuko niya ang ulo niya at nalagutan na siya ng hininga.
Araw ng Biyernes iyon at ayaw ng mga Judio na nasa krus pa ang mga bangkay hanggang sa Araw ng Pamamahinga. Lalong mahalaga ang Araw ng Pamamahingang ito dahil araw din ng Piesta ng Kaligtasan. Kaya hiniling nila kay Pilato na, Gobernador, ipabali muna ang binti ng mga ipinako sa krus at ibaba ang mga bangkay nila.>>
Kaya iyan ang ginawa ng mga sundalo. Binali nila ang binti ng dalawang ipinako kasama ni Jesus.
Ngunit pagdating nila kay Jesus, nakita nila na patay na siya. Kaya hindi na nila binali ang binti niya
kundi sinaksak ng isa sa mga sundalo ang tadyang ni Jesus at kaagad na dumaloy ang dugo at tubig.
Ako si Juan ang nakakita niyan. Totoo ang sinabi ko at ipinapatotoo ko ito sa inyo upang sumampalataya din kayo.
Nangyari ang lahat ng iyan upang matupad ang nasa Kasulatan, <<Walang mababali isa man sa mga buto niya.>>
At nasa iba pang bahagi ng Kasulatan, <<Pagmamasdan nila ang taong tinusok nila.>>
Ngayon, si Jose na taga Arimatea, isa siya sa tagasunod ni Jesus ngunit palihim lang dahil natatakot siya sa pinuno ng mga Judio. Hiniling niya kay Pilato na kunin ang bangkay ni Jesus at pinahintulutan niya siya. Kaya pinuntahan niya ang bangkay ni Jesus at kinuha niya ito.
Kasama niya si Nicodimo na siyang nagsadya kay Jesus noong isang gabi. Meron sigurong mahigit na tatlumpong kilong pabango ang dala niya na gawa sa mira at aloe.
Kaya kinuha nila ang bangkay ni Jesus at habang binebendahan nila ng mamahaling tela ang bangkay niya, binubuhusan nila ng pabango, dahil iyon ang nakaugalihan ng mga Judio.
Sa lugar kung saan ipinako si Jesus, may halamanan. At meron din doong isang bagong pinaglilibingan na binutasan ang gilid ng burol na hindi pa pinaglibingan kailanman.
Dahil araw ng paghahanda iyan para sa Araw ng Pamamahinga at malapit sa libingan, doon na nila inilibing si Jesus.
Nang madaling araw ng araw ng Linggo, habang madilim pa, pumunta si Maria na taga magdala sa libingan ni Jesus. Nakita niya na inalis na ang batong pinantakip sa labas nito.
Kaya tumakbo siyang pumunta kay Simon Pedro at sa tagasunod na minamahal ni Jesus at sinabi niya sa kanila, <<May kumuha sa Panginoon doon sa pinaglibingan sa kanya at hindi namin alam kung saan siya dinala.>>
Kaya pumunta si Pedro sa libingan kasama niya ang tagasunod na minamahal ni Jesus.
Pareho silang tumakbo, ngunit mabilis pa ang tagasunod na minamahal ni Jesus kaysa kay Pedro. Kaya nauna siyang nakarating sa libingan.
Hindi siya pumasok sa libingan dahil yumuko lang siya at sumilip. Nakita niya doon ang telang mamahalin na pinagbenda kay Jesus.
Nang dumating si Simon Pedro, tumuloy siyang pumasok sa libingan at nakita niya ang telang mamahalin na nasa pinaghigaan kay Jesus.
At ang telang pinagbenta sa ulo ni Jesus, nakaayos na at nakahiwalay ito sa telang mamahalin.
Pumasok din ang unang tagasunod na dumating, Nang makita niya ang telang naiwan, naniwala siyang buhay si Jesus.
Kahit nasa Kasulatan na kailangan mamatay si Jesus at mabuhay muli, hindi pa nila maunawaan iyan.
Pagkatapos, umuwi ang dalawang tagasunod niya.
Ngunit nakatayo sa labas ng libingan si Maria na umiiyak. Habang umiiyak siya, yumuko siya at sumilip sa loob ng libingan.
At nakita niya ang dalawang anghel na nakaputing damit na nakaupo sa pinaghigaan sa bangkay ni Jesus. Ang isa, nasa pinanggalingan ng ulo niya at ang isa, nasa pinanggalingan ng paanan niya.
Tinanong nila si Maria, <<Bakit ka umiiyak?>> Sumagot siya, <<Dahil may kumuha sa Panginoon ko, at hindi ko alam kung saan nila siya dinala.>>
Pagkasabi niyang iyong, lumingon siya at nakakita siya ng isang tao na nakatayo doon. Pero hindi niya nakilala na si Jesus iyon.
Tinanong siya ni Jesus, <<Magulang ko, bakit ka umiiyak? Sino ang hinahanap mo?>> Akala ni Maria nag-aalaga ng halaman doon ang nagtanong sa kanya. Kaya sinabi si Maria, <<Kapatid, kung ikaw ang kumuha sa kanya, sabihin mo sa akin kung saan mo siya dinala, dahil kukunin ko siya.>>
Sinabi ni Jesus sa kanya, <<Maria!>> Humarap si Maria kay Jesus at sinabi niya sa salitang Hebreo, <<Rabboni!>> Ang ibig sabihin ay <<Guro>>.
Sinabi ni Jesus sa kanya, <<Huwag mo akong hawakan, dahil hindi pa ako nakabalik sa Ama ko. Pumunta ka sa mga kapatid ko at sabihin mo sa kanila na babalik ako sa langit sa Ama ko na Ama rin ninyo at sa Diyos ko na Diyos din ninyo.>>
Kaya pumunta si Maria na taga Magdala sa mga tagasunod ni Jesus at sinabi niya sa kanila na, <<Nakita ko na ang Panginoon.>> At sinabi rin niya sa kanila ang mga ipinapasabi ni Jesus.
Kinagabihan ng araw ng Linggo, nagtipon ang mga tagasunod ni Jesus. Isinara nilang mabuti ang mga pinto ng bahay dahil sa takot nila sa mga pinuno ng mga Judio. Nagpakita si Jesus at tumayo sa kalagitnaan nila at sinabi niya, <<Sumainyo ang kapayapaan.>>
Pagkasabi niya niyan, ipinakita niya sa mga tagasunod niya ang kanyang mga kamay at mga tadyang. Nang makita nila ang Panginoon, tuwang-tuwa sila.
Muling sinabi ni Jesus sa kanila, <<Sumainyo ang kapayapaan. Kung paano ako isinugo ng Ama ko, ganon ko rin kayo isinusugo.>>
Pagkasabi niyan, hinipan niya sila at sinabi niya, <<Tanggapin ninyo ang Espirito ng Diyos.
Kung patatawarin ninyo ang isang tao sa kasalanan niya, patatawarin din siya ng Diyos. Ngunit kung hindi ninyo siya patatawarin sa kanyang kasalanan, hindi rin siya patatawarin ng Diyos.>>
Ngunit ng nagpakita si Jesus, wala doon si Tomas na tinatawag na Kambal na isa sa mga 12 apostol niya.
Kaya sinabi nila sa kanya, <<Nakita namin ang Panginoon.>> Ngunit sinabi ni Tomas sa kanila, <<Hindi ako maniniwala hangga't hindi ko makikita ang sugat na pinanggalingan ng pako sa kanyang kamay at mahawakan ito at hanggang hindi ko maipasok ang daliri ko sa sugat na nasa tadyang niya.>>
Makalipas ang walong araw, muling nagtipon ang mga tagasunod ni Jesus sa loob ng bahay, kasama na nila si Tomas. Isinara nilang mabuti ang mga pintuhan, ngunit nakapasok pa si Jesus at tumayo sa kalagitnaan nila. At sinabi niya, <<Sumainyo ang kapayapaan.>>
Sinabi ni Jesus kay Tomas, <<Tignan mo at hawakan ang sugat sa kamay ko at hawakan mo ang sugat na nasa tadyang ko. Huwag kanang magdalawang isip, kundi maniwala kana.>>
Sumagot si Tomas, <<Panginoon ko at Diyos ko!>>
Sinabi ni Jesus sa kanya, <<Naniwala ka na ba dahil nakita mo na ako? Pinagpala ang mga sumasampalataya sa akin kahit hindi nila ako nakita.>>
Marami pa ang himalang ginawa ni Jesus na nakita ng mga tagasunod niya na hindi pa nakasulat sa aklat na ito.
Ngunit ang mga nakasulat sa aklat na ito, isinulat upang sumampalataya kayo na si Jesus ang Cristo na Anak ng Diyos. At kung sasampalataya kayo sa kanya, magkakaroon kayo ng buhay na walang hanggan.
Lumipas ang ilang araw, muling nagpakita si Jesus sa mga tagasunod niya sa tabi ng lawa ng Tiberias. Ganito ang nangyari.
Sa panahong iyon, nagsamasama sina Simon Pedro, si Tomas na tinatawag nilang Kambal, si Nathanael na taga bayan ng Cana sa probinsiya ng Galilea, ang dalawang anak ni Zebedeo, at dalawa pang tagasunod ni Jesus.
Sinabi ni Simon Pedro sa kanila, >>Manghuhuli ako ng isda.>> Sinabi nila, << Sasama kami sa iyo.>> Kaya sumakay sila sa bangka upang manghuli ng isda sa lawa. Ngunit wala silang nakuha hanggang umaga.
Nang maliwanag na, nakatayo si Jesus sa tabi ng lawa, ngunit hindi nila siya nakilala.
Tinawag sila ni Jesus, << Mga kapatid ko, may nakuha ba kayo?>>> Sumagot sila, <<Wala po.>>
Sinabi ni Jesus sa kanila, << Ihagis ninyo ang lambat ninyo sa kanan ng bangka upang makakuha kayo.>> Kaya ginawa nga nila iyon at ng hilain na nila ang lambat nila, hindi na nila mahila dahil sa sobrang dami ng isdang nahuli nila.
Ang tagasunod na minamahal ni Jesus, sinabi niya kay Pedro, <<Ang Panginoon iyon!>> Nang marinig ni Pedro iyan, kinuha niya ang damit na hinubad niya at itinali sa bewang niya. Lumundag siya sa tubig at lumangoy siya papunta sa tabi ng lawa.
Ang ibang mga tagasunod na nasa bangka, bumalik sila sa gilid na hilahila ang lambat na puno ng isda, dahil mga 90 metro lang ang layo nila sa gilid.
Pagdating nila sa tabi, nakita nila doon na mayroong isdang inihaw sa nagbabagang apoy at may tinapay din.
Sinabi ni Jesus sa kanila, <<Magdala kayo dito ng ilang isda na nakuha ninyo.>>
Kaya sumakay si Simon Pedro sa bangka at hinila niya ang lambat papunta sa tabi na puno ng malalaking isda. 153 lahat. Ngunit kahit ganoon karami ang isda, hindi nasira ang lambat.
Sinabi ni Jesus sa kanila, << Halina kayo at mag-agahan na tayo.>> Wala ni isa man sa kanila na nangahas na nagtanong kung sino siya. Dahil alam nila na siya ang Panginoon.
Kumuha ng tinapay si Jesus at ibinigay sa kanila. Pagkatapos, kumuha din siya ng isda at ibinigay sa kanila.
Iyan ang ikatlong pagpapakita ni Jesus sa mga tagasunod niya pagkatapos niyang mabuhay muli mula sa mga patay.
Pagkatapos nilang kumain, sinabi ni Jesus kay Simon Pedro, <<Simon na anak ni Juan, mahal mo ba ako ng higit pa sa pagmamahal nila sa akin?>> Sumagot si Pedro, <<Opo Panginoon, alam mo na mahal na mahal kita.>> Kaya sinabi ni Jesus sa kanya, <<Kung ganoon, pakainin mo ang mga tupa ko.>>
Tinanong siyang muli ni Jesus, <<Simon na anak ni Juan, mahal mo ba ako?>> Sumagot si Pedro, <<Opo Panginoon, alam mo na minamahal kita.>> Kaya sinabi ni Jesus sa kanya, <<Kung ganoon, alagaan mo ang mga tupa ko>>
Tatlong beses siyang tinanong ni Jesus, <<Simon na anak ni Juan, mahal mo ba ako?>> Nalungkot ang kalooban ni Pedro dahil tatlong besis siyang tinanong ni Jesus kung mahal niya siya. Kaya sumagot siya, <<Panginoon, alam mo ang lahat ng bagay at alam mo din na mahal kita.>> Kaya sinabi ni Jesus sa kanya, <<Pakainin mo ang mga tupa ko.
Sinasabi ko sa inyo na noong bata ka pa, ikaw ang nagpapadamit sa sarili mo at pinupuntahan mo ang gusto mong puntahan. Ngunit kung matanda ka na, iuunat mo ang kamay mo dahil iba na ang magpapadamit sa iyo at dadalhin ka nila sa lugar na hindi mo gusto.>>
(Sinabi ni Jesus iyan upang ipaalam niya kung paano ang pagkamatay na dadanasin ni Pedro upang maparangalan ang Diyos.) Pagkatapos, sinabi ni Jesus kay Pedro, <<Sumama ka sa akin.>>
Nang lumingon si Pedro, nakita niyang sumusunod sa kanila ang tagasunod na minamahal ni Jesus. Siya ang tagasunod ni Jesus na nakasandal sa kanya noong naghahapunan sila at nagtanong sa kanya kung sino ang magtatraydor sa kanya.
Nang makita ni Pedro si Jesus, tinanong niya siya, <<Panginoon, ano naman ang mangyayari sa taong iyan?>>
Sumagot si Jesus, <<Kung ibig ko siyang mabuhay hanggang sa pagbalik ko, ano naman sa iyo? Sumunod ka lang sa akin.>>
Kaya kumalat ang balita sa mga mananampalataya na hindi mamamatay ang tagasunod na minamahal ni Jesus. Ngunit hindi sinabi ni Jesus na hindi siya mamamatay. Ang sinabi lang niya, <<Kung gusto ko siyang mabuhay hanggang sa pagbabalik ko, ano naman sa iyo?>>
Ako si Juan na tagasunod ni Jesus na nagpapatotoo sa mga bagay na ito at ako rin ang sumulat. At alam namin na totoo ang sinasabi ko.
Marami pa ang mga ginawa ni Jesus. Kung isusulat ko ang lahat nang ito, sa tingin ko hindi magkakasya sa buong mundo ang lahat ng aklat na maisusulat ko.
Minamahal kong Teofilo, sa una kong sulat, isinulat ko ang tungkol sa lahat ng ginawa ni Jesus at ipinangaral niya, mula sa simula,
hanggang sa araw na itinaas siya sa langit. Namatay si Jesus sa krus, ngunit muli siyang nabuhay at marami siyang ginawa upang patunayan iyan. At sa apatnapong araw, ilang beses siyang nagpakita sa mga pinili niyang apostol at sinasabi niya sa kanila ang tungkol sa paghahari ng Diyos. Ibinilin din niya sa kanila ang mga utos na galing sa Ispirito ng Diyos.
<range>
Isang araw, habang nagpupulong sila kasama si Jesus, ibinilin niya sa kanila, <<Huwag muna kayong umalis sa Jerusalem. Hintayin muna ninyo ang ipinangako ng Diyos sa inyo na Ispirito niya. Sinabi ko na iyan sa inyo noong una.
Dahil si Juan na Nagbabautismo, nagbabautismo siya sa tubig, ngunit pagkatapos ng ilang araw, babautismuhan kayo sa Espirito ng Diyos.>>
Nang nagkatipon ang mga apostol at si Jesus, tinanong nila siya, '' Panginoon, tatalunin mo naba ang naghahari sa amin upang ikaw na ang maghari sa Israel?>>
Sumagot si Jesus, <<Hindi na ninyo kailangang malaman kung kailan mangyayari ang mga itinakda ng Ama ko sa pamamagitan ng kapangyarihan niya.
Ngunit sa pagdating nang Espirito ng Diyos sa inyo, bibigyan niya kayo ng kapangyarihan. At kayo ang magpapatotoo tungkol sa akin sa mga tao dito sa bayan ng Jerusalem, sa probinsya ng Judea, sa probinsya ng Samaria at sa lahat ng lugar dito sa mundo.>>
Pagkatapos sinabi ni Jesus iyan, tumaas na siya sa langit. At habang tinitignan nila siya pataas, natakpan na siya ng ulap hanggang sa hindi na nila siya makita.
Habang nakatingin sila sa langit, bigla nalang tumayo sa tabi nila ang dalawang anghel na nakadamit na puti.
Ang sinabi ng dalawang anghel, <<Kayong mga taga probinsiya ng Galilea, bakit pa kayo nakatayo dito na nakatingin sa langit? Si Jesus na nakita ninyong tumaas papunta sa langit, babalik siya dito sa mundo. At kung paano ninyo siya nakita na tumaas papunta sa langit, ganoon din ang pagbabalik niya dito sa mundo.>>
Kaya bumalik ang mga apostol sa bayan ng Jerusalem mula sa bundok ng mga Olibo. Ang bundok na ito, kulang nalang ng kaunti sa isang kilometro ang layo niya sa Jerusalem.
Nang nakarating na sila sa Jerusalem, tumuloy silang umakyat sa tinutuluyan nilang kuwarto na nasa itaas. Ang mga ito ay sina Pedro, Juan, Santiago, Andres, Felipe, Tomas, Bartolome, Mateo, Santiago na anak ni Alfeo, si Simon na sumasalungat sa guberno ng Roma, at si Judas na anak nang ibang Santiago.
Palagi silang samasamang nananalangin kasama ang ilang babae at si Maria na ina ni Jesus at ang mga kapatid ni Jesus na lalake.
Nang lumipas na ang ilang araw, nagtipon ang mga mananampalataya na may bilang na 120. Tumayo si Pedro at nagsalita,
<<Mga kapatid ko, kailangan matupad ang ipinasulat ng Espirito ng Diyos kay Haring David noong una ang tungkol kay Judas Iscariote, na siyang tumulong na humuli kay Jesus.
Noong una, kasama namin si Judas bilang apostol na pinili ni Jesus upang maglingkod sa kanya.>>
(Pero ang pera na pinambayad kay Judas sa masamang ginawa niya, pinambili niya ng lupa. Sa lupang nabili niya, nagpatihulog siyang napasubsob at pumutok ang tiyan niya na lumabas ang laman.
Nalaman ng lahat ng tao sa Jerusalem ang nangyari kay Judas. Kaya ang lupang iyon, tinawag nilang Akeldama na ang ibig sabihin sa salita nila ay <<Bukid na May Dugo.>>)
Sinabi pa ni Pedro, <<Nakasulat sa mga aklat ng Salmo ang tungkol kay Judas, <Pabayaan nalang ang tirahan niya at wala nang maaaring tumira doon.>> At nakasulat din. <<Ibibigay nalang sa iba ang tungkulin niya.>>
Sinabi pa ni Pedro, <<Kaya dapat na tayong pumili ng taong ipapalit kay Judas na makakasama naming magpapatotoo sa pagkabuhay ng Panginoon Jesus. Kailangan ang pipiliin natin, isa sa mga kasama natin noong kasama pa natin si Jesus, mula ng magpabautismo siya kay Juan na Nagbabautismo hanggang sa dinala siya papunta sa langit.>>
<range>
Kaya pangalan ng dalawang lalaki ang sinabi nila. Ang isa, si Jose na tinatawag nilang Barsabas at tinatawag ding Justo. Ang isa rin ay si Matias.
Pagkatapos, nanalangin sila, sinabi nila, <<Panginoon, alam mo ang nasa puso ng lahat ng tao. Kaya ipaalam mo sa amin kung sino sa dalawa ang pipiliin mo
na gawin mong apostol bilang kapalit ni Judas. Sapagkat tinalikuran ni Judas ang gawain niya bilang isang apostol at pumunta siya sa lugar na nararapat sa kanya.>>
Pagkatapos nilang manalangin, nagpalabunutan sila. Ang nabunut nila ay si Matias. Kaya si Matias ang idinagdag nila sa 11 apostol.
Nang dumating ang araw ng piesta ng mga Judio na tinatawag nilang Pentecostes, nagtipon sa isang bahay ang lahat ng mananampalataya kay Jesus.
Habang nagtitipon sila, bigla nalang silang nakarinig ng ugong sa buong bahay. Ang ugong na ito ay mula sa langit na katulad ng malakas na hangin.
At mayroon silang nakitang parang apoy na katulad ng dila na dumapo sa bawat isa sa kanila.
Napuspos ng Ispiritu ng Diyos ang lahat ng nandoon. Kaya dahil sa Ispirito ng Diyos, nakapagsalita sila ng iba't ibang wika na hindi nila pinag-aralan.
Ngayon sa panahong iyon, mayroon ding mga Judio na nasa Jerusalem na sumusunud sa kautusan ng Diyos. Galing sila sa ibat-ibang bansa at hindi pare-pareho ang salita nila.
Nang marinig nila ang ugong, nagmadali silang pumunta sa pinagtitipunan ng mga mananampalataya. Namangha sila dahil narinig nilang nagsasalita ang mga mananampalataya sa salita ng mga nakikinig.
Kaya sinabi nila, <<Aba, hindi ba mga taga probinsyang Galilea ang mga taong ito?
Bakit nakakapagsalita sila ng wika natin?
Mayroon dito sa atin na taga Partia, taga Media, taga Elam, taga Mesopotamia, taga Judea, taga Capadosia, taga Ponto at taga Asia.
Ang iba sa atin taga Frigia, taga Pamfilia, at taga Egipto. At mayroon ding galing sa mga lugar na sakop ng Libya na malapit sa Cirene. Mayroon ding taga bayan ng Roma,
ang mga Judio at hindi Judio napasunod din sa mga paniniwala ng mga Judio. At ang iba, taga Creta at taga Arabia. Ngunit ang mga iyan, mga taga Galilea. Bakit naririnig natin silang nagsasalita ng salita tungkol sa kamangha manghang gawa ng Diyos?>>
Namangha sila at hindi nila makuhang maisip ang nangyari. Kaya nagtanungan sila, sinabi nila, << Ano ang ibig sabihin nito?>>
Pero ang iba, kinutya nila ang mga mananampalataya. Sinabi nila, <<Lasing lang ang mga taong iyan!>>
Kaya tumayo si Pedro kasama ang labing isang apostol at malakas niyang sinabi, <<Kayong mga kapatid kong mga Judio at kayong ibang naninirahan sa Jerusalem, makinig kayo, dahil ipapaliwanag ko kung ano ang ibig sabihin nitong nangyayari ngayon.
Akala ba ninyo lasing lang kami. Hindi kami lasing, dahil alam natin na walang naglalasing ng alas nuwebi ng umaga.
Ang nangyayari ngayon sa amin ay ang katuparan ng sinabi ni propeta Joel noong una,
<Ito ang sinasabi ng Diyos, <<Ang gagawin ko sa huling araw, isusugo ko ang Ispirito ko sa lahat ng lahi ng tao. Ang mga anak ninyong lalaki at babae, magpapahayag ng mga salita ko. Ang mga binata ninyo ay makakakita ng pangitain na ipapakita ko sa kanila. Ang mga magulang ninyong lalaki, mananaginip sila ng panaginip na ipapanaginip ko sa kanila.
Sa araw na iyon, iuutos ko ang Ispirito ko sa mga lalake at sa mga babae na lingkod ko, At ipapahayag nila ang mga salita ko.
Magpapakita ako ng mga kamangha mangha sa langit at mga palatandaan sa lupa sa pamamagitan ng dugo, apoy at makapal na usok.
Didilim ang araw, at pupula ang buwan katulad ng dugo. Mangyayari iyan bago dumating ang araw na walang katulad at kamangha mangha na siyang araw na pagdating ng Panginoon.
At kung sinuman ang tatawag sa pangalan ng Panginoon, maliligtas siya sa parusang darating.>>>
Ipinagpatuloy ni Pedro ang pagsasalita niya, ''Kaya kayong katulad kong Israelita, pakinggan ninyo ito! Si Jesus na taga Nazaret, isinugo siya ng Diyos. At pinatotohanan ng Diyos iyan sa pamamagitan ng mga himala, kamangha mangha, at palatandaang iyan na ginawa ng diyo. Alam ninyong lahat iyan dahil nangyari dito sa inyo.
Noong una pa, alam na ng Diyos na ibibigay sa inyo si Jesus dahil talagang ganyan ang plano niya. Ipinapatay ninyo siya sa mga makasalanang tao na nagpako sa kanya sa krus.
Ngunit binuhay siya ng Diyos at iniligtas sa kapangyarihan ng kamatayan, dahil hindi maaaring manatiling patay si Jesus.
Ito ang ipinasabi ng Diyos kay Haring David tungkol kay Jesus, <Nakita ko ang Diyos na laging nasa harapan ko. Dahil lagi ko siyang kasama, hindi ako nag-aalinlangan.
Kaya masaya ang puso ko at hindi ko mapigilan ang aking bibig na magpuri sa Diyos. Kahit mamamatay ako, may kasiguraduhan pa ako na mabubuhay akong muli.
Dahil hindi mo pababayaan ang kaluluwa ko doon sa lugar ng mga patay. At hindi mo rin pababayaang mabulok ang bangkay ko na Banal na Lingkod mo.
Ipinaalam mo sa akin na mabubuhay ako. At dahil palagi kitang kasama, tuwang tuwa ako.>
Sinabi pa ni Pedro, <<Kayong mga kapwa ko Judio, noong sinabi ni Haring David iyan, malinaw na hindi ang sarili niya ang tinutukoy niya. Alam natin na namatay si Haring David at hanggang ngayon, alam natin kung saan siya nakalibing.
Si David, isa siya sa mga propeta. At alam niya ang ipinangako ng Diyos sa kanya na isa sa mga lahi niya ang magpapatuloy sa paghahari niya.
Noong una, alam na ni Haring David na bubuhayin ng Diyos si Cristo na ipinangako niya. Kaya sinabi ni David ang tungkol sa kanya, <Hindi niya siya pinabayaan sa lugar ng mga patay. At hindi niya pinabayaang mabulok ang bangkay niya.>
Ang tinutukoy niya ay si Jesus na binuhay ng Diyos. At nagpapatotoo kaming lahat sa pagkabuhay niyang muli.
Siya ang itinaas nang Diyos sa langit at pinaupo sa kanan niya. At natanggap niya ang ipinangakong Ispirito na siya ring iniutos niya sa amin at iyan ang nakikita ninyo at naririnig ninyo ngayon.
Dahil hindi si Haring David ang dinala sa langit, kundi si Jesus na Panginoon niya. Kaya sinabi ni David, <Sinabi ng Diyos sa Panginoon ko, Umupo ka dito sa kanan ko,
hanggang sa mapasuko ko sa iyo ang mga kaaway mo.>>>
Ipinagpatuloy ni Pedro ang pagsasalita niya, <<Kaya kayong lahat na kapwa ko mga Israelita, dapat ninyong malaman na si Jesus na ipinapako ninyo sa krus, siya ang ginawa ng Diyos na Panginoon at siya ang Cristo na ipinangako niya!>>
Nang marinig ng mga tao iyon, nahabag ang kalooban nila. Kaya nagtanong sila kay Pedro at sa kasama niyang mga apostol, sinabi nila, <<Mga kapatid ko, ano dapat naming gawin?>>
Sumagot si Pedro sa kanila,<< Ang bawat isa sa inyo, magsisi at iwanan ninyo ang paggawa ninyo ng kasalanan. At magpabautismo kayo sa pangalan ni Jesu Cristo upang patawarin ang mga kasalanan ninyo at matatanggap ninyo ang ibinibigay ng Diyos na walang iba kundi ang Ispirito niya.
Sapagkat ang Espirito ng Diyos, ang siyang ipinangako niya sa inyo at sa mga anak ninyo at sa lahat ng tao na nasa malalayong lugar. Ipinangako ng Diyos na Panginoon natin ito sa sinumang taong tatawagin niyang lalapit sa kanya.>>
Marami pa ang patunay na sinabi ni Pedro sa kanila. At hiniling din niya sa kanila ang ganito, <<Magmakaawa kayo sa Diyos na iligtas niya kayo sa parusang darating sa mga lahi ngayon na mapanggawa ng kasamaan.>>
Marami ang naniwala sa sinabi ni Pedro. Kaya nagpabautismo sila. Sa araw ding iyon, tatlong libong tao ang nadagdag sa mga sumasampalataya kay Jesus.
Ang mga bagong mananampalataya kay Jesus, palagi silang pumupunta sa mga apostol upang makinig sa mga itinuturo nila, palagi silang nagkakaisa bilang magkakapatid sa pananampalataya, palagi din silang samasamang kumakain ng tinapay bilang paggunita nila sa nangyari kay Jesus at lagi silang nananalangin.
Dahil sa kapangyarihan ng Diyos, nakagawa ang mga apostol ng maraming kamangha mangha at palatandaan. Kaya ang mga tao nandon, natakot sila sa Diyos.
Ang mga mananampalataya kay Jesus, mayroon silang iisang kalooban at ang ari-arian nila, pinagsamasama nila.
Ibinibenta nila ang lupa at ari-arian nila dahil ang pera na kinita nila, ibinibigay nila sa bawat isa ayon sa kailangan nila.
Araw araw silang nagtitipon sa Templo. Sama-sama silang kumakain sa bahay ng bawat isa ng may magandang kalooban at tuwa.
At lagi nilang pinupuri ang Diyos. Ginagalang din sila ng mga taong nandoon. Araw araw idinaragdag ng Panginoon sa kanila ang mga taong iniligtas niya sa parusahang darating.
Isang araw nang alas tres na ng hapon, pumunta si Pedro at si Juan sa Templo. Oras ng pananalangin iyon.
Doon sa Templo, may tinatawag na Magandang Pinto. May isang lalaki doon na lumpo mula pa ng pagkasilang niya. Araw araw nila siyang dinadala doon upang maglimos sa mga pumapasok sa Templo.
Nang makita niya sina Pedro at si Juan na papasok sa labas ng Templo, humingi siya ng limos sa kanila.
Tinitigan siya ni Pedro at ni Juan. Sinabi ni Pedro, <<Tignan mo kami.>>
Kaya tumingin ang lalake sa kanila, dahil akala niya bibigyan nila siya ng pera.
Ngunit sinabi ni Pedro sa kanya, <<Wala akong pera o ginto, pero may ibibigay ako sa iyo. Sa pangalan ni Jesu Cristo na taga Nazaret, tumayo ka at lumakad ka.>>
Hinawakan ni Pedro ang kanang kamay niya at pinatayo niya siya. Kaagad na lumakas ang mga paa at hita niya.
Kaya kaagad siyang tumayo at nakalakad. Pagkatapos, sumama siya kina Pedro sa bakuran ng Templo. Naglakad lakad siyang patalon talon na nagpupuri sa Diyos.
Nakita nang lahat na nakalakad siya at nagpupuri na siya sa Diyos.
Namukahaan nila na siya pala yong lalaking lumpo na naglilimos sa mga pumapasok sa tinatawag nilang <<Magandang Pintuan>> sa Templo. Kaya sobra ang pagkamangha nila sa nangyari sa kanya.
Pagkatapos niyon, ayaw nang humiwalay kay Pedro at kay Juan ang lalake. Habang naglalakad sila sa tinatawag nilang <<Barkon ni Solomon,>> lagi siyang nakahawak sa kanila. Tumakbong lumapit sa kanila ang lahat ng tao, dahil namangha sila sa nangyari.
Pagkakita ni Pedro sa mga tao, sinabi niya sa kanila, <<Mga kapatid kong Israelita, bakit kayo namangha sa nangyari? At bakit ninyo kami tinititigan? Akala ba ninyo napalakad namin ang taong ito dahil sa sarili naming kapangyarihan o sa pagsunod namin sa kalooban ng Diyos? Hindi!
Hindi kami ang nagpagaling sa kanya, kundi ang Diyos ng mga ninuno natin na sina Abraham, Isaac, at Jacob upang maparangalan niya si Jesus na Lingkod niya. Si Jesus ang siyang ibinigay ninyo sa mga may katungkulan at itinakwil ninyo siya sa harapan ni Gobernador Pilato, kahit palalayahin na niya sana.
Kahit siya ang Matuwid at Banal na Lingkod ng Diyos, itinakwil ninyo siya at hiniling ninyo kay Pilato na palayain ang isang mamamatay tao.
Ipinapatay ninyo ang pinagmumulan ng buhay na walang hanggan, ngunit binuhay siya ng Diyos. Kami ang nagpapatotoo na nabuhay siyang muli, dahil nakita namin siya.
Ang pananampalataya sa kapangyarihan ng pangalan ni Jesus ang siyang nagpalakad sa lalaking ito na nakikita at namumukahan. Nangyari ito dahil sa pananampalataya kay Jesus. At kahit kayo, napatotohanan din ninyo na gumaling siya.
<<At ngayon mga kapatid, alam kong nagawa ninyong ipapatay si Jesus at ng mga namumuno ninyo , dahil hindi ninyo alam kung sino talaga siya.
Ngunit nang ginawa ninyo sa kanya iyan, natupad na ang ipinaalam ng Diyos noon sa pamamagitan ng mga propeta na ang Cristo, kailangan niyang maranasan ang pagpapahirap.
Kaya dapat na kayong magsisi at lumapit sa Diyos upang patawarin niya ang mga kasalanan ninyo.
Kung gagawin ninyo iyan, matatanggap ninyo ang bagong kaginhawaan na nagmula sa Panginoon at isusugo niya si Jesus, ang Cristong itinalaga niya para sa inyo noong una pa.
Ngunit kailangan pang manatili ni Jesus sa langit hanggang sa dumating ang panahon na babaguhin ng Diyos ang lahat ng bagay ayon sa ipinangako niya noong una sa pamamagitan ng mga banal na propeta niya.
Dahil ganito ang sinabi ni Moises noong una tungkol kay Cristo, <Ang Ama ninyong Diyos ang pipili ng isang propeta na katulad ko na kalahi ninyo. Dapat ninyong sundin ang lahat ng sasabihin niya sa inyo.
Kung sinuman ang hindi susunod sa sinasabi ng propetang iyon, ihihiwalay siya ng Diyos sa mga mananampalataya sa kanya at papatayin niya siya.> >>
Ipinagpatuloy ni Pedro ang pagsasalita niya, <<Ang lahat ng propeta ng Diyos mula kay Samuel, ipinahayag nila ang tungkol sa mga bagay na nangyayari ngayon.
Tayo ang makakapagmana sa mga ipinangako ng Diyos sa pamamagitan ng mga propeta niya. At kasama din tayo sa kasunduan ng Diyos sa mga ninuno natin noong sinabi niya kay Abraham, <Pagpapalain ko ang lahat ng lahi sa mundo sa pamamagitan ng lahi mo.>
Kaya pinili ng Diyos ang Lingkod niya at una niyang isinugo sa ating mga Judio upang pagpalain niya tayo sa pamamagitan ng pagtulong niya sa atin na iwanan ang paggawa ng masama.>>
Habang nagsasalita pa si Pedro at si Juan sa maraming nandoon sa Balkonahi ni Solomon sa Templo, may dumating na ilang mga pari kasama nila ang kapitan ng mga nagbabantay sa Templo at mga Saduseo.
Sobrang galit nila kay Pedro at kay Juan dahil ipinapangaral nila sa mga tao na mabubuhay ang mga patay dahil buhay si Jesus.
Kaya hinuli nila si Pedro at si Juan. lilitisi sana sila ngunit dahil gabi na, ikinulong nalang nila sila hanggang umaga.
Ganoon paman, marami sa mga nakikinig sa pangangaral nila ang sumampalataya kay Jesus. Kaya nadagdagan ang bilang nila hanggang sa umabot ng limang libo ang mga lalake.
Kinabukasan, nagpulong sa Jerusalem ang mga namumuno, ang mga matatandang nanunungkulan at mga tagapagturo ng Kautusan.
Nandoon din si Anas na pinakapunong pari, si Caifas, si Juan, si Alejandro at ang iba pang kamag-anak ni Anas.
Iniharap si Pedro at si Juan na galing sa bilangguan at tinanong nila sila, <<Ano ang kapangyarihan ninyo at kanino pangalan ang ginamit ninyo upang magpagaling sa lalaking ito?>>
Napuspos ng Ispirito ng Diyos si Pedro. Kaya sinabi niya, <<Kayong mga iginagalang na namumuno at kayong mga matatandang nanunungkulan,
kung sinisiyasat ninyo kami ngayon tungkol sa kabutihan na ginawa namin sa lalaking ito at kung paano siya nakalakad,
dapat ninyong malaman at ng lahat ng kapwa natin Israelita ito. Ang lalake na nakatayo ngayon dito sa harapan ninyo na wala ng sakit, gumaling siya dahil sa kapangyarihan ni Jesu Cristo na taga Nazaret. Siya ang ipinapako ninyo sa krus, ngunit binuhay siyang muli ng Diyos.
At si Jesus ang tinutukoy sa talatang ito, <Ang batong itinakwil ninyong mga nagtatayo ng bahay, ang siyang batong naging pundasyon.>
Walang sinuman ang makakapagligtas sa atin sa walang hanggang parusa, kundi si Jesu Cristo na isinugo ng Diyos dito sa mundo.
Nang malaman nilang mababa lang ang pagkatao nina Pedro at Juan at hindi sila nag-aral, namangha sila sa katatagan ng loob nila. Naisip nilang sila ang kasama ni Jesus.
Ngunit wala na silang nasabi laban sa kanila, dahil nakita nila ang lalaki na nakakalakad nang nakatayo kasama nina Pedro at Juan.
Kaya pinalabas muna nila sina Pedro at Juan ng matatandang Judio na naglilitis at nag-usap-usap sila,
<<Ano ang gagawin natin sa kanila? Hindi na natin maipagkakaila ang ginawa nilang himala, dahil alam na ng buong Jerusalem.
Pagsabiha nalang natin sila na huwag na nilang ipangaral ang tungkol kay Jesus upang hindi na kumalat ang nangyari.>>
Kaya ipinatawag silang muli at pinagsabihang, <<Huwag na kayong magsalita o mangaral tungkol kay Jesus.
Pero sumagot si Pedro at si Juan, <<Pag-isipan ninyong mabuti kung ano ang tama sa paningin ng Diyos, susunod kami sa inyo o sa Diyos?
Dahil para sa amin hindi maaaring hindi naming sabihin ang nakita at narinig namin kay Jesus.>>
Gusto sana nilang parusahan ang dalawa, ngunit hindi nila magawa dahil natatakot sila sa mga taong nagpupuri sa Diyos sa himalang nangyari, dahil yong lalaking nakalakad na, apat napung taon na siya. Kaya pinalaya nalang nila ang dalawa at mahigpit nilang pinagsabihan na huwag nang mangaral tungkol kay Jesus.
<range>
Nang pinalaya na sina Pedro at si Juan, tumuloy sila sa mga kasama nilang mananampalataya kay Jesus at ibinalita nila ang sinabi sa kanila ng mga namumunong pari at mga matatandang nanunungkulan.
Nang marinig ng mga mananampalataya iyon, samasama silang nanalangin sa Diyos. Sinabi nila, <<Panginoon naming Makapangyarihan sa lahat, ikaw ang gumawa nang langit, lupa, dagat at siya ang gumawa ng lahat ng nandito!
Sa pamamagitan ng Espirito mo, ipinasabi mo kay David na lingkod mo na ninuno namin ang ganito, <Bakit galit na galit ang mga hindi Judio? At bakit nag-iisip ng walang kabuluhan ang mga Judio?
Naghanda ang mga hari dito sa mundo at nagtipon ang mga namumuno upang makipag-away sa Diyos at kay Cristo na itinalaga niya.>>
Panginoon, natupad na ang ipinasabi mo kay Haring David sapagkat sina Haring Herodes Antipas, si Gobernador Poncio Pilato, ang mga hindi Judio at ang mga kapwa naming Judio, nagkaisa sila upang patayin si Jesus na Banal na Lingkod mo na itinalaga mong Tagapagligtas.
Dahil sa kapangyarihan at kalooban mo, nagawa nila ang matagal mo nang inihandang plano.
At ngayon Panginoon, tignan mo! Tinatakot nila kami. Kaya tulungan mo kami na mga lingkod mo upang maipangaral namin ang salita mo na may matatag na kalooban.
Bigyan mo kami ng kapangyarihan upang mapagaling namin ang mga may sakit at makagawa kami ng mga kamanghamangha sa pamamagitan ng kapangyarihan ni Jesus na Banal na Lingkod mo.>>
Pagkatapos nilang manalangin, nayanig ang bahay na pinagtitipunan nila. Kaya ang lahat ng naroon, napuspos ng Ispirito ng Dios at matatag ang loob nilang nangaral ng salita ng Diyos.
Ang mga manampalataya kay Jesus, nagkaisa ang isip at damdamin nila at hindi nila iniisip na sa kanila lang ang ari-arian nila kundi para sa lahat.
Habang ipinapatotoo ng mga apostol na nabuhay muli ang Panginoon Jesus, matindi ang kapangyarihang nasa kanila. At matindi ang kabutihan ng Diyos sa bawat mananampalataya.
Walang nagkulang kahit isa sa kanila, dahil ang may lupa o bahay ibinenta nila ito at ang perang kinita nila,
ibinigay nila sa mga apostol. At ibinigay din naman ng mga apostol ito sa bawat isa ayon sa kaylangan nila.
Ganoon din ang ginawa ni Jose na taga Cyprus na galing sa lahi ni Levi. Tinatawag siya ng mga apostol na Bernabe na ang ibig sabihin, <<Nagpapatatag nang kalooban.>>
Ibinenta niya ang lupain niya at ang perang kinita niya, ibinigay niya sa mga apostol.
Meron din mag-asawang nagbenta nang lupa nila. Ang pangalan ng lalake, Ananias at ang pangalan ng babae, Safira.
Ngunit nagkaisa ang mag-asawa na bawasan nila ang perang kinita nila at ang natira ang siyang dadalhin ni Ananias sa mga apostol. Sinabi niya sa kanila, <<Ito lang ang kinita namin sa lupa namin.>>
Ngunit sinabi ni Pedro sa kanya, <<Ananias, bakit ka nagpasakop kay Satanas? Nagsinungaling ka sa Espirito ng Diyos, dahil binawasan mo ang kinita mo sa lupain mo.
Noong hindi mo pa ibinenta ang lupa, sa iyo iyan at ng naibenta mo na, nasa sa iyo rin kung ano ang gagawin mo sa perang kinita mo! Bakit mo ginawa iyan? Nagsinungaling ka hindi lang sa tao, kundi sa Diyos.>>
Pagkarinig ni Ananias sa sinabi ni Pedro, namatay siyang natumba. Kaya nilapitan siya ng mga binata at ibinalot nila ang bangkay niya. Pagkatapos, dinala nila siya palabas at inilibing. At ang lahat ng nakarinig sa nangyari, sobrang takot nila.
<range>
Pagkalipas ng tatlong oras, dumating si Safira na sawa ni Ananias. Wala siyang kaalam-alam sa nangyari sa asawa niya.
Tinanong siya ni Pedro, <<Sabihin mo sa akin kung ito lang ang kinita ninyo sa lupain ninyo. Sinabi niya, <<Oo iyan lang.>>
Kaya sinabi ni Pedro sa kanya, <<Bakit nagkaisa kayong subukin ang Espirito nang Panginoon? Tignan mo! Dumateng na ang naglibeng sa asawa mo at ikaw naman ngayon ang ililibing nila.>>
Walang ano-anuy, namatay siyang natumba sa harapan ni Pedro. Pagpasok ng mag binata, nakita nilang patay na rin si Safira. Kaya binuhat nila siyang inilabas upang ilibing sa tabi ng kanyang asawa.
Labis ang takot ng mga mananampalatayang samasama at labis ang takot ng bawat isang nakarinig sa nangyari.
Dahil sa kapangyarihan ng Diyos, maraming himala at kamanghamangha ang ginawa ng mga apostol sa harapan ng mga tao. Palaging nagkakatipon ang lahat ng manampalataya sa Balkunahi ni Solomon sa templo.
Ang mga hindi sumasampalataya kay Jesus, kahit iginagalang nila ang mga sumasampalataya, natatakot silang makisama sa kanila.
At lalo pang dumami ang mga lalake at babae na sumampalataya sa Panginoon.
Dahil sa mga kamangha manghang ginawa ng mga apostol, dinala ng mga tao ang mga may sakit sa tabi ng daan at inilagay sa banig nila upang sa pagdaan ni Pedro, upang kahit matapatan lang sila ng anino niya gagaling sila.
Meron ding maraming dumating galing sa ibang baryo na nakapalibot sa Jerusalem. Dinadala nila ang mga may sakit at mga inaalihan ng masamang ispirito. At gumaling silang lahat.
Kinainggitan ng pinakapunong pari at ng mga kasama niyang Saduseo ang mga apostol.
Kaya ipinahuli nila ang mga apostol at ipinabilanggo.
Ngunit sa gabing iyon, may isang anghel ng Panginoon na pumunta sa bilangguan, at binuksan niya ang pinto ng bilangguan at pinalabas niya sila. Sinabi nang anghel sa kanila,
<<Pumunta kayo sa Templo at ipangaral ninyo sa mga tao ang tungkol sa bagong buhay na ibinibigay ng Diyos.>>
Kaya ginawa nila ang sinabi ng anghel, dahil ng sumikat ang araw, pumunta sila sa templo at nangaral sa mga tao. Nang dumating ang pinakapunong pari at mga kasama niya, ipinatawag nila ang mga matatandang Judio na naglilitis. At nag-utos sila ng mga bantay upang kunin ang mga apostol sa bilangguan.
Ngunit nang dumating ang mga inutusan sa bilangguan, wala na roon ang mga apostol. Kaya bumalik sila sa mga matatandang Judiong naglilitis. Sinabi nila,
<<Nang dumating kami sa bilangguan, nakita naming na nakasusing mabuti ang pintuan at ang mga bantay ay nandoon sa pintuan. Ngunit nang binuksan na namin ang pintuan, wala na kaming nakitang tao doon sa loob!>>
Nang marinig ng kapitan ng mga nagbabantay sa templo at ng mga namumunong pari iyan, nagulat sila at hindi nila lubos maisip kung ano nangyari.
Ngayon, may taong dumating at nagbalita, <<Pakinggan ninyo ito! Ang mga taong ibinilanggo ninyo, nasa Templo sila ngayon at nangangaral sa mga tao.>>
Kaya kaagad na pumunta sa templo ang kapitan kasama ang mga bantay niya upang hulihing muli ang mga apostol. Pero hindi nila sila pinahirapan, dahil natatakot sila na baka batuhin sila ng mga tao.
Iniharap ng kapitan at ng mga tauhan niya ang mga apostul sa mga matatandang Judiong naglilitisan. Sinabi ng pinakapunong pari sa mga apostol,
<<Mahigpit na namin kayong pinagbawalang mangaral sa pangalan ng Jesus na iyan. Tignan ninyo ang ginawa ninyo! Kumalat na sa buong Jerusalem ang ipinapangaral ninyo. At kami pa ang pinagbibintangan ninyong pumatay sa taong iyan!>>
Kaya sumagot si Pedro at ang mga kasama niyang apostol, <<Ang Diyos lang ang dapat naming sundin, hindi tao.
Ang Diyos na pinupuri ng mga ninuno natin, binuhay niyang muli si Jesus na ipinako ninyong pinatay sa krus.
Itinaas siya ng Diyos at pinaupo niya sa kanan niya bilang Namumuno at Tagapagligtas upang tayong mga Judio, mabigyan tayo ng panahon na magsisi at sa ganoon, mapatawad ang mga kasalanan natin.
Kami ang nagpapatotoo sa lahat ng nangyari kay Jesus. At hindi lang kami kundi ang Ispirito ng Diyos na ibinigay din niya sa lahat ng sumusunod sa kanya.>>
Nang marinig ng mga matatandang Judio na naglilitis iyon, galit na galit sila at gusto nilang patayin ang mga apostol.
Ngunit tumayo ang isa sa kanila na ang pangalan ay Gamaliel. Isa siyang Pariseo at tagapagturo ng Kautusan at iginagalang ng lahat ng tao. Iniutos niya na palabasin muna ang mga apostol.
Pagkalabas ng mga apostol, sinabi ni Gamaliel, <<Mga kapwa ko Israelita, isipin ninyong mabuti kung ano ang mabuti ninyong gawin sa mga taong iyan.
Dahil ilang taon na ang lumipas na may nangyari ding ganyan. May isang lalake na nagngangalang Teudas na nagmayabang na nagsalitang siya ang dakilang pinuno. Nakahikayat siya ng apat na raang lalake na nakisama sa kanya. Ngunit ng pinatay siya, nagkawatakwatak ang mga kasama niya. Kaya naging walang kwenta ang gusto niyang gawin.
Pagkatapos noon, noong panahon ng pagsesensos ng mga tao, may ganyan ding nangyari. May isang lalaki na nagngangalang Judas na taga probinsiya ng Galilea. Nakahikayat din siya ng maraming lalaki. Ngunit ng pinatay siya, nagkawatakwatak rin ang mga kasama niya.
Kaya ito ang masasabi ko sa inyo. Huwag ninyong pakialaman ang mga taong iyan at hayaan na ninyo sila, dahil kung ang gusto nila o ang ginagawa nila ay galing lang sa tao, mawawala din iyan.
Ngunit kung galing sa Diyos, hindi ninyo sila mapapahinto. Dahil baka lumitaw lang kayong sumasalungat sa Diyos! >> Kaya sinunod ng mga matatandang Judio na naglilitis ang sinabi ni Gamaliel.
Ipinatawag nilang muli ang mga apostol at ipinahagupit. At pinagbawalan silang mangaral tungkol kay Jesus bago sila pinalaya.
Umalis ang mga apostol sa mga matatandang Judio na naglilitis ng masayang masaya, dahil pinahintulutan sila ng Diyos na mapahiya dahil sa pangalan ni Jesus.
Araw araw silang pumupunta sa templo at pumupunta sa bawat bahay upang magturo at mangaral ng Magandang Balita na si Jesus ang siyang Cristo na ipinangako ng Diyos.
Sa panahong iyon, habang dumadami ang tagasunod ni Jesus, may mga Judiong nasasalita ng Griego ang nagreklamo laban sa mga Judio na nagsasalita ng Hebreo. Sinasabi nila, <<Bakit hindi ninyo binibigyan ang mga babae naming balo ng ikabubuhay nila sa araw araw?>>
Kaya ipinatawag ng 12 apostol ang lahat ng tagasunod ni Jesus. Sinabi nila, <<Hindi mabuti na pabayaan namin ang pangangaral ng salita ng Diyos upang asikasuhin ang pagbibigay ng ikabubuhay.
Kaya mga kapatid, pumili kayo sa mga kasama ninyo na pitong lalake na alam ninyong iginagalang ng mga tao, marunong at puspos ng Espirito ng Diyos, dahil sila ang pagkakatiwalaan namin upang mag-asikaso sa pagbibigay ng ikabubuhay.
At kami, maihahanda namin ang sarili namin sa panalangin at sa pangangaral ng salita ng Diyos.>>
Nagustuhan ng lahat ng mga mananampalataya ang sinabi ng mga apostol. Kaya pinili nila si Esteban na may malakas na pananampalataya at puspos ng Ispirito ng Diyos. Pinili din nila sina Felipe, Procoro, Nicanor, Timon, Parmenas, at si Nicolas na taga Antioquia. Si Nicolas, hindi siya Judio ngunit sumunod siya sa paniniwala ng mga Judio.
Iniharap nila yong pitong napili nila sa mga apostol. Ipinatong ng mga apostol ang kamay nila at nanalangin.
Kaya kumalat ang salita ng Diyos at padami ng padami ang mga tagasunod ni Jesus sa Jerusalem. Padami rin ng padami ang pari na sumasampalataya sa kanya.
Si Esteban binigyan siya ng Diyos ng kabutihan at kapangyarihan. Kaya maraming kamanghamangha at himala ang ginawa niya na nakita ng mga tao.
Ngunit may mga taong nakipagtalo kay Esteban. Sakop sila sa mga tinatawag na Pinagtitipunan ng mg Taong Pinalaya. Ang mga iba sa kanila, taga Cirene, taga Alejandria, taga Cilicia at taga Asia.
Ngnit hindi nila kayang talunin si Esteban, dahil binigyan siya ng karunungan ng Espirito ng Diyos.
Kaya lihim nilang hinikayat ang ilang mga lalaki na magsinungaling. Ganito ang ipinasabi sa kanila, <<Narinig namin si Esteban na nagsalita ng masama laban kay Moises at sa Diyos!>>
Dahil sa sinabi nila, naudyukan nilang magalit ang mga tao, mga matatandang nanunungkulan at mga tagapagturo ng kautusan. Kaya hinuli nila si Esteban at dinala sa mga matatandang Judio na naglilitis.
Nagharap din sila ng mga tao upang magpatotoo sa hindi totoo laban kay Esteban. Sinabi ng taong iniharap nila, << Ang taong iyan ay palaging nagsasalita nang masama laban sa templo ng Diyos at sa kautusan na ipinasulat kay Moises.
Dahil narinig namin ang sinabi niyang, < Si Jesus iyan, wawasakin niya ang templo natin at papalitan niya ang dating nakaugalian na iniwan sa atin ni Moises>.>>
Ang lahat ng kasama nilang matatandang Judio na naglilitis, tinitigan nila si Esteban at nakita nila ang mukha niya na kumikinang na parang mukha ng anghel.
Tinanong ng pinakapunong pari si Esteban, << Totoo ba ang sinasabi ng mga tao tungkol sa iyo?>>
Kaya sumagot si Esteban, <<Mga kapatid at mga magulang ko, pakinggan ninyo ang sasabihin ko. Ang Diyos na dakila at makapangyarihan, nagpakita siya sa ninuno nating si Abraham noon nasa Mesopotamia bago pa siya manatili sa bayan ng Haran.
Sinabi ng Diyos sa kanya, <Iwanan mo ang lugar mo at mga kamag-anak mo at pumunta ka sa lugar na ituturo ko sa iyo.>>>
Kaya iniwan ni Abraham ang lugar ng mga Caldeo at pumunta siyang nanatili sa bayan ng Haran. Nang namatay ang ama niya, pinapunta siya ng Diyos dito sa lupa na tinitirhan natin ngayon.
Sa panahong iyon, hindi pa binigyan ng Diyos si Abraham ng kahit na kaunting lupa. Ngunit nangako ang Diyos na ang lugar na ito ay ibibigay niya kay Abraham at sa mga lahi niya kahit wala pang anak si Abraham.
Ganito ang sinabi ng Diyos sa kanya, <<Ang mga lahi mo ay mananatili sa ibang lugar. Aalipinin sila doon at pahihirapan ng 400 taon.
Ngunit parurusahan ko ang mga taong mag-aalipin sa kanila. Pagkatapos, aalis sila sa lugar na iyon at babalik sila sa lugar na ito upang purihin nila ako dito.>>
At bilang palatandaan sa kasunduhan niya sa kanila, iniutos niya kay Abraham na ang lahat ng lalake ay dapat tulihin. Kaya nang ipanganak si Isaac, tinuli siya ni Abraham sa ikawalong araw. Ganoon din ang ginawa ni Isaac kay Jacob na anak niya. At ginawa rin ito ni Jacob sa labingdalawang anak niya na ninuno natin.
<<Ngunit ang mga ninuno nating iyan, kinainggitan nila si Jose na nakababata sa kanilang magkakapatid. Kaya ibinenta nila siya upang maging alipin sa bansang Egipto. Ngunit kasama niya ang Diyos at tinulungan niya siya sa kahirapan na nararanasan niya. Binigyan siya ng Diyos ng karunungan at nagustuhan siya ni Faraon na hari ng Egipto. Kaya ginawa siyang gobernador sa buong Egipto at mamamahala sa lahat ng ari-arian niya.>>
<range>
Ngayon dumating ang panahon ng taggutom sa buong Egipto at sa Canaan. Nahihirapan ang mga tao. At ang mga ninuno natin, wala na silang mapagkukuhanan nang makakain.
Ng malaman ni Jacob na may mabibili palang trigo sa bansang Egipto, inutusan niya ang mga anak niya na bumili. Sa unang pagpunta nila doon, hindi nila nakilala si Jose na kapatid nila.
Ngunit sa ikalawang pagpunta nila, nagpakilala na si Jose sa kanila. Kaya nalaman ni Faraon ang tungkol sa pamilya ni Jose.
Pagkatapos, iniutos ni Jose na papuntahin ang ama niya sa Egipto kasama ang buong pamilya niya. 75 silang magpapamilya.
Kaya pumunta si Jacob sa Egipto at ang mga anak niya na ninuno natin. Nanatili sila doon at doon na sila namatay.
Iniuwi dito sa lupain natin ang mga bangkay nila at inilibing sa Shekem sa pinaglilibingan na binili ni Abraham sa mga anak ni Hamor noong una.
Nang malapit ng matupad ang pangako ng Diyos kay Abraham, ang mga ninuno natin doon sa Egipto lalo pa silang dumami.
Sa pagpalitpalitan ng mga hari, dumating ang panahon na may bagong hari na hindi niya alam ang tungkol kay Jose.
Ang haring ito, dinaya niya ang mga ninuno natin at pinahirapan niya sila sa pamamagitan ng pagpilit niya sa kanila na iwanan nila ang mga sanggol nila sa labas upang mamatay.
Iyon din ang panahon na ipinanganak si Moises na isang bata na kinalugdan ng Diyos. Inalagaan siya ng mga magulang niya sa bahay nila ng tatlong buan.
Ngunit ng napilitan nila silang iwan, kinuha siya babae na anak ng Faraon at inalagaan niyang parang tunay niyang anak.
Tinuruan si Moises sa lahat ng karunungan ng mga tao sa Egipto at naging dakila siya sa salita at sa mga gawa niya.
Nang 40 taon na si Moises, naisipan niyang mamasyal sa mga kapwa niya Israelita upang tingnan niya kung ano na ang nangyari sa kanila.
Nang nandoon na siya, nakita niya ang kapwa niya Isealita na pinahihirapan ng isang taga Egipto. Tinulungan niya ang kapwa niya at sa paghihiganti niya, pinatay niya yong taga Egipto.
Akala niya naunawaan ng mga kapwa niya na siya ang gagamitin ng Diyos na magliligtas sa kanila, ngunit hindi nila naunawaan.
Kinabukasan, nadatnan niya ang dalawang kapwa niya Israelita na nag-aaway. Gusto sana niyang magkasundu sila. Kaya sinabi niya, <<Bakit kayo nag-aaway kayo, hindi ba't kapwa kayo Israelita?>
Ngunit ang nagpahirap sa kapwa niya, itinulak niya si Moises at sinabi niya, < Bakit, sino ang nagbigay sa iyo ng karapatang mamuno at maghukom sa amin?
Gusto mo rin ba akong patayin katulad ng pagpatay mo sa taga Egipto kahapon!'
Nang marinig iyan ni Moises, tumakas siya at pumunta sa lugar na tinatawag na Midian. Nanatili siya doon bilang dayuan at doon na siya nag-asawa at nagkaroon siya ng dalawang anak na lalake.>>
<<Lumipas na ang 40 taon, nasa ilang si Moises na malapit sa Bundok ng Sinai. Nagpakita doon sa kanya ang isang anghel ng Diyos sa mababang punong kahoy na nagliliyab.
Nang makita ni Moises iyon, namangha siya. Kaya nilapitan niya ito upang tingnan. Nang palapit na palapit na siya, narinig niya ang boses ng Diyos na nagsasabing,
<Ako ang Diyos ng mga ninuno mo na sina Abraham, Isaac, at Jacob.> Nang marinig ni Moises ito, nanginig siya sa takot at hindi na siya makatingin.
Sinabi ng Diyos sa kanya, <Alisin mo ang chenelas mo, dahil nasa banal na lugar ka.
Nakikita ko ang kahirapan ng mga tao ko sa Egipto at naririnig ko ang kanilang pagmamakaawa. Kaya bumaba ako dito upang iligtas sila. Humanda ka Moises, dahil ikaw ang uutusan kong bumalik sa Egipto.> >>
<<Ang Moises na ito ay itinakwil ng mga kapwa niyang mga Esraelita noong sinabi nila sa kanya, < Bakit sino ang nagbigay sa iyo ng karapatang mamuno at maghukom sa amin?> Ngunit kahit ganoon, sa pamamagitan ng tulong ng ang-el, na nagpakita sa kanya sa mababang punong kahoy na nagliliyab si Moses pa rin ang inutusan ng Diyos na mamumuno at magliligtas sa kanila.
Si Moises rin ang nagpalabas ng kapwa niya Esraelita sa kahirapan nila doon sa Egipto. Gumawa siya ng mga kamangha mangha at himala sa Egipto, sa Dagat na Pula, at sa ilang sa loob nang 40 taon.
Si Moises din ang nagsalita sa mga kapwa niya, <Darating ang panahon na ang Diyos, pipili siya ng isang propetang katulad ko na kalahi ninyo.>
Nang nagkatipon ang mga ninuno natin sa ilang, si Moises ang namagitan sa mga tao at sa anghel na nakipag-usap sa kanya sa Bundok ng Sinai. Siya rin ang tumanggap ng salita ng Diyos na nagbibigay ng buhay upang ibigay din sa atin.>>
<<Ngunit hindi siya sinunod ng mga ninuno natin, kundi itinakwil nila siya bilang pinuno nila. At gusto pa nilang bumalik sa Egipto.
Sinabi nila kay Aaron, <Igawa mo kami ng diyus diyosan na manguguna sa amin, dahil hindi namin alam kung ano na ang nangyari sa Moises na iyan na nagpalabas sa amin sa Egipto.>
Kaya gumawa sila ng rebultong kagaya ng biserong baka. Pagkatapos pumatay sila ng mga hayop nila na inihandog nila doon sa rebulto at naghanda sila at nagsaya sila sa pagpuri doon sa harapan ng rebulto na ginawa nila.
Dahil doon, tinalikuran sila ng Diyos at pinabayaan niya silang magpuri sa araw, buan, at bituin sa langit. Ang ginawa nila, katulad ng isinulat ng mga propeta noong una, <Kayong mga Israelita, sa loob ng 40 taon sa ilang, naghandog kayo ng iba't ibang klasing handog, ngunit hindi ako ang pinaghandugan ninyo.
Dala dala pa ninyo ang tolda ng diyos diyosan ninyo na si Molec, at ang diyosdiyosan ninyo na si Renfan na wangis ng bituin. Ginawa ninyo ang mga iyan upang purihin ninyo sila. Kaya itataboy ko kayo sa mas malayo pa sa Babilonia.> >>
Sinabi pa ni Esteban, <<Noong nasa ilang pa ang ating mga ninuno, dinala nila ang tolda na tanda ng pagsama ng Diyos sa kanila. Ginawa nila ang toldang ito ayon sa utos ng Diyos kay Moises at sa planong ipinakita sa kanya.
Nang mamatay na si Moises, si Josue ang kapalit niyang namuno sa mga ninuno natin. At dala dala nila ang toldang iyan noong sinakop nila ang lupang ipinangako ng Diyos at itinaboy ng Diyos ang mga dating naninirahan dito. At nanatili rin dito ang tolda hanggang sa panahon ng paghahari ni David.
Kinalugdan ng Diyos si Haring David. Kaya humingi siya ng pahintulot sa Diyos na magtayo siya ng bahay upang doon magpuri ang lahi ni Jacob.
Ngunit hindi siya pinahintulutan ng Diyos, kundi si Solomon na anak niya ang siyang nagtayo ng Templo ng Diyos.
<<Ngunit kahit ganon, ang Diyos ng kataas-taasan, hindi siya nananatili sa bahay na ginawa ng tao. Dahil ito ang sinabi niya sa pamamagitan ni propeta Isaias,
<<Uupo ako na maghahari sa langit, at lupa ang tungtungan ng mga paa ko. Kaya kahit ano mang klasing bahay ang gawin ninyo para sa akin, hindi sasapat sa bahay na tinitirhan ko. Walang anumang lugar na maaari kong pagpahingaan.
Hindi ba't ako ang gumawa ng lahat ng bagay na iyan?> >>
Ipinagpatuloy pa ni Esteban ang pagsasalita niya, <<Talagang matigas ang ulo ninyo! Para kayong mga hindi Judio na ayaw maniwala sa Diyos at ayaw ninyong pakinggan ang mga salita ya. Gayang gaya ninyo ang ugali ng mga ninuno ninyo, dahil lagi ninyong kinakalaban ang Espirito ng Diyos.
Walang propeta sa panahon ng ninuno ninyo na hindi nila inusig. Kahit ang mga nagpapaalam tungkol sa pagdating ng Matuwid na Lingkod, pinatay din nila. At noong dumating siya, kayo din ang nagkanulo at pumatay sa kanya.
Kayo ang tumanggap sa Kautusan na ibinigay ng Diyos sa pamamagitan ng mga anghel, ngunit hindi ninyo sinunod iyan.>>
Nang marinig ng mga matatandang Judiong naglilitis iyan, galit na galit sila kay Esteban. Kaya nagngangalit ang kanilang ngipin.
Ngunit ang Ispirito ng Diyos ay nakay Esteban. Kaya tumingin siya sa langit at nakita niya ang liwanag ng Diyos at nakita din niya si Jesus na nakatayo sa kanan ng Diyos.
Kaya sinabi ni Esteban, <<Tignan ninyo. Nakikita ko ang langit na nakabukas at nakikita ko rin si Jesus na in-Anak ng Tao na nakatayo sa kanan ng Dios?>>
Kaya sumigaw ang mga matatandang Judio na naglilitis at tinakpan nila ang tenga nila upang hindi nila marinig ang sinasabi ni Esteban. At sabaysabay silang lumusob sa kanya.
Kinaladkad nila si Esteban palabas sa bayan at pinagtulungan nila siyang binato. Ang mga nagpapatotoo laban kay Esteban, inalis nila ang mga balabal nila at iniwan sa isang binata na ang pangalan ay Saulo.
Habang binabato nila si Esteban, nananalangin siya. Sinabi niya, <<Panginoon Jesus, tanggapin mo ang kaluluwa ko.>>
Pagkatapos, lumuhod siya at malakas niyang sinabi, <<Panginoon, huwag mo silang pagbayarin sa kasalanang ginagawa nila sa akin.>> At pagkasabi niya niyan, namatay siya.
Inilibing si Esteban ng mga taong may takot sa Diyos at labis ang pag-iyak nila sa kanya. Mula noon, nagsimula na ang matinding pag-uusig sa mga mananampalatayang sama-sama na nasa Jerusalem. Kaya nagkalat sila sa buong probinsya ng Judea at sa probinsya ng Samaria. Ang mga apostol lang ang naiwan sa Jerusalem. Si Saulo na sumang-ayon sa pagpatay kay Esteban,
<range>
ang siya rin nagpipilit upang sirain niya ang pagkakaisa ng mga mananampalatayang samasama. Kaya pinasok niya ang bawat bahay ng mga mananampalataya, dahil huhulihin niya silang kakaladkarin at ipabilanggo, lalaki man o babae.
Ang mga mananampalataya kay Jesus, nagkahiwa-hiwalay sa iba't-ibang lugar. Ngunit kahit saan man sila makarating, ipinapangaral nila ang Magandang Balita tungkol kay Jesus.
Si Felipe, isa siya sa kanila. Bumaba siya sa isang bayan sa probinsya ng Samaria at nangaral siya ng tungkol kay Jesus na siyang Cristo na ipinangako ng Diyos.
Nang marinig nila ng mga tao ang sinasabi ni Felipe at ng nakita nila ang mga kamangha manghang ginawa niya, pinakinggan nila siya ng mabuti.
Pinalayas niya ang mga masasamang espiritu na sumapi sa maraming tao. Habang lumalabas ang masasamang espirito sa mga tao, sumisigaw sila ng malakas. Marami din ang lumpo at mga pilay ang gumaling.
Kaya tuwang tuwa ang mga tao sa bayan na iyon.
May lalake na ang pangalan ay Simon na naninirahan din doon sa Samaria. Matagal na siyang gumagawa ng kamanghamangha sa mga taga Samaria sa karunungan niyang magsalamangka. At ipinagyayabang niya na may kapangyarihan siya.
Nakikinig sa kanya ang lahat ng tao sa bayang iyon, mataas man o mababa ang pagkatao nila. sinasabi nila, <<Si Simon, may kapangyarihan siya ng Diyos na tinatawag na Dakilang kapangyarihan.>>
Gustong gusto siyang pakinggan ng mga tao, dahil matagal na niya silang pinahahanga sa karunungan niyang magsalamangka.
Ngunit ng nangaral si Felipe sa kanila ng Magandang Balita tungkol sa paghahari ng Diyos at tungkol kay Jesu Crito, sumampalataya sila at nagpabautismo, lalake at babae.
Si Simon, sumampalataya din siya. Nagpabautismo siya at sumama siya kay Felipe. Namangha siya sa mga himala at kamanghamanghang ginawa ni Felipe.
Pagkarinig ng mga apostol sa Jerusalem na sumampalataya ang mga taga Samaria sa salita ng Diyos, iniutos nila doon si Pedro at Juan.
Pagdating nila sa Samaria, nanalangin sila para sa mga mananampalataya doon upang matanggap nila ang Espirito ng Diyos.
Sapagkat kahit na nabautismuhan na sila sa pangalan ng Panginoon Jesus, hindi pa nila natanggap ang Espirito ng Diyos.
Ipinatong ni Pedro at ni Juan ang kamay nila sa mga mananampalataya kay Jesus at natanggap nila ang Espirito ng Diyos.
Nakita ni Simon na sa pamamagitan ng pagpatong ng kamay ng mga apostol sa mga mananampalataya, natanggap nila ang Espirito ng Diyos. Kaya sinabi ni Simon kay Pedro at kay Juan, <<Bibigyan ko kayo ng pera kung bibigyan ninyo ako ng ganyang kapangyarihan upang kung sino man ang patungan ko ng kamay ko, matatanggap din nila ang Espirito ng Diyos.>>
<range>
Ngunit sumagot si Pedro sa kanya, <<Ikaw, mapupunta ka sa walang hanggang kaparusahan kasama ng pera mo. Dahil akala mo mabibili mo ang kapangyarihan ng Diyos na ibinigay niya sa amin.
Wala kang karapatang makisama sa ginagawa namin, dahil marumi ang puso mo sa paningin ng Diyos.
Kaya pagsisihan mo ang masamang gawa mo at manalangin ka sa Panginoon na sana patawarin kanya sa maruming naisip mo.
Dahil nakikita kong naiinggit ka at alipin ka ng kasalanan.>>
Ngunit sinabi ni Simon sa kanila, << Kung maaari manalangin kayo sa Panginuun para sa akin upang hindi mangyari sa akin ang parusang sinasabi ninyo.>>
Nagpatotoo si Pedro at si Juan sa nakita nilang ginawa ni Jesus at nangaral sila ng salita niya. Pagkatapos niyon, bumalik sila sa bayan ng Jerusalem. At sa pag-uwi nila, ipinangaral nila ang Magandang Balita tungkol kay Jesus sa mga baryong nadadaanan nila na sakop ng probinsya ng Samaria.
Ngayon, may isang anghel ng Panginoon ang nagsalita kay Felipe, <<Kaagad kang pumunta sa timog, at sundan mo ang daan mula sa Jerusalem papuntang Gaza.>> Ang daang iyon, wala ng gaanong dumadaan.
Kaya kaagad na umalis si Felipe at habang naglalakad siya, nakita niya ang lalake na taga Etiopia. Mataas ang tungkulin niya dahil siya ang pinagkakatiwalaan sa kayamanan ng Candace. Ang ibig sabihin ng Candace, reyna ng Etiopia. Ang may tungkulan pauwi na siya galing sa Jerusalem kung saan siya nagpuri sa Diyos at pauwi na siya na nakasakay sa kalesa. Habang umaalis ang kalesa niya, nagbabasa siya ng aklat na isinulat ni propeta Isaias.
<range>
Sinabi ng Espirito ng Diyos kay Felipe, <<Lapitan mo siya at sabayan mo ang kalesa niya.>>
Kaya tumakbo si Felipe at nahabol niya ang kalesa. Narinig niyang nagbabasa ang may tungkulin sa aklat ni propeta Isaias. Kaya tinanong siya ni Felipe, <<Nauunawaan mo ba ang binabasa mo?>>
Sumagot ang may tungkulin, << Hindi nga! Paano ko mauunawaan kung walang magpapaunawa sa akin?>> Niyaya niya si Felipe na sumakay sa kalesa niya at pinaupo sa tabi niya.
Ito ang bahagi ng Kasulatan na binabasa niya, <<Hindi siya nagreklamo. Katulad siya ng tupa na dinadala sa katayan, o sa isang tupang maliit na walang himik habang ginugupitan.
Linait siya at hindi tama ang paghatol sa kanya. Walang makakapagsabi tungkol sa mga lahi niya, dahil kaagad nila siyang pinatay.>>
Sinabi ng may tungkulan kay Felipe, << Sabihin mo sa akin kung ano ang tinutukoy ng propeta, sarili ba niya o ang ibang tao?>>
Kaya mula sa bahaging iyon ng Kasulatan ang binasa niya, ipinaalam ni Felipe sa kanya ang Mabuting Balita tungkol kay Jesus.
Sa paglalakbay nila, nakarating sila sa lugar na may tubig. Sinabi ng may katungkulan kay Felipe, <<Tignan mo. May tubig dito. Meron pa bang dahilan upang hindi ako mabawtismuhan?>>
[Sumagot sa kanya si Felipe, << Maaari kanang bawtismuhan kung sumasampalataya ka ng buong puso.>> Sumagot ang may katungkulin, << Oo, sumasampalataya ako kay Jesu Cristo na siyang Anak ng Diyos.>>]
Pinahinto ng may tungkulin ang kalesa at pumunta silang dalawa sa tubig at binautismuhan siya ni Felipe.
Nang lumabas na sila sa tubig, kaagad na kinuha ng Espirito ng Panginoon si Felipe. Kaya hindi na siya nakita ng may katungkulan, ngunit masaya siyang nagpatuloy sa kanyang paglalakbay.
Bigla nalang nasa bayan ng Azoto si Felipe. Mula doon, nangaral siya ng Magandang Balita sa mga tao sa lahat ng bayan na nadadaanan niya hanggang sa makarating siya sa Cesarea.
Pinagpatuloy parin ni Saulo ang pagbabanta niya sa buhay ng mga tagasunod ng Panginoon Jesus. Pumunta siya sa punong pari,
at humingi siya ng sulat na ipapakita niya sa mga pinuno sa bahay na pinagtitipunan ng mga Judio sa Damasco bilang patunay na binigyan siya ng karapatang manghuli at magdala sa Jerusalem ng sinumang sumasampalataya sa pagtuturo ni Jesus, lalake man o babae.
Nang malapit na si Saulo sa bayan ng Damasco, bigla nalang siyang napalibutan ng nakakasilaw na liwanag na galing sa langit.
Natumba siyang napasubsob at may narinig siyang tinig na nagsasalita, <<Saulo, Saulo, bakit mo ako inuusig?>>
Sinabi ni Saulo, <<Panginuon, sino ka?>> Sinagot siya ng tinig, <<Ako si Jesus na inuusig mo.[Pinaparusahan mo lang ang sarili mo. Para ka lang sumisipa sa matulis na kahoy.>>
Nanginig siya at namangha at sinabi niya, <<Panginoon, ano ang gusto mong gawin ko?>> Sinabi ng Panginoon sa kanya,] <<Tumayo ka at pumunta ka sa bayan, dahil may magsasabi sa iyo doon kung ano ang dapat mong gawin.>>
Ang mga kasama ni Saulo, nakatayo lang sila na hindi nakapagsalita. Nakarinig sila ng tinig, ngunit wala silang nakita.
Tumayo si Saulo, ngunit nang idilat niya ang mata niya, hindi na siya makakita. Kaya inakay nalang siya ng mga kasama niya hanggang sa bayan ng Damasco.
Tatlong araw siyang hindi nakakita, hindi kumain at hindi uminom.
Doon sa Damasco, may isang tagasunod si Jesus na ang pangalan ay Ananias. Kinausap siya ng Panginoon Jesus sa isang pangitain Sinabi niya, <<Ananias!>> Kaya sumagot si Ananias, <<Ano po iyon Panginoon?>>
Sinabi ng Panginoon kay Ananias, <<Pumunta ka sa bahay ni Judas, doon sa daan na tinatawag na << Matuwid>>, at hanapin mo doon ang lalakeng taga Tarso na ang pangalan ay Saulo. Nananalangin siya ngayon.
Ipinakita ko sa kanya sa pamamagitan ng isang pangitain na papasok sa kinaroroonan niya ang isang lalake na ang pangalan ay Ananias na ipinatong niya sa kanya ang kamay niya upang makakita siyang muli.>>
Pero sumagot si Ananias, << Panginoon, marami ang nababalitaan ko tungkol sa taong iyan at kung paano niya pinapahirapan ang mga mananampalataya sa iyo sa Jerusalem.
At pumunta siya dito sa Damasco na may karapatang galing sa mga punong pari upang hulihin ang lahat ng kumikilala sa iyo.>>
Ngunit sinabi ng Panginoon kay Ananias, << Umalis kana, dahil siya ang pinili kong maglilingkod sa akin upang ipakilala niya ang pangalan ko sa mga hindi Judio at sa mga hari nila at sa inyong mga Israelita.
At ipapakita ko rin sa kanya na maraming pagpapahirap ang dapat niyang tiisin dahil sa akin.>>
Kaya pinuntahan ni Ananias si Saulo sa bahay na kinaroroonan niya. Pagpasok niya doon, ipinatong niya ang kamay niya kay Saulo at sinabi niya, << Saulo, kapatid ko sa Panginoon, pinapunta ako dito ng Panginoong Jesus na siyang nagpakita sa iyo sa daan noong papunta ka dito. Iniutos niya ako dito upang makakita kang muli at mapuspos ka ng Ispirito ng Diyos.>>
Sa oras ding iyon, bigla nalang may nahulog sa mata ni Saulo na parang mga kaliskis ng isda at nakakita siyang muli. Pagkatapos, tumayo siya at nagpabautismo.
Kumain siya at lumakas siyang muli. Nanatili si Saulo ng ilang araw sa Damasco kasama niya ang mga tagasunod ni Jesus.
Pumunta siya sa mga bahay na pinagtitipunan ng mga Judio at ipinangaral niya na si Jesus ang Anak ng Diyos.
Namangha ang lahat ng nakarinig sa kanya. Kaya sinabi nila, <<Hindi ba ang taong ito ang umuusig sa mga tumatawag sa pangalan ni Jesus doon sa Jerusalem? Hindi ba pumunta siya dito upang hulihin ang mga mananampalataya at dalhing nakagapos sa mga namumunong pari?>>
Ngunit lalong tumatag ang loob ni Saulo sa pangangaral niya. Pinatotohanan niya na si Jesus ang Cristo na ipinangako ng Diyos. Kaya nag-alinlangan ang mga Judio doon at hindi sila makasagot sa kanya.
Nang lumipas ang ilang araw, nagpulong ang mga Judio upang planuhin nila kung paano nila papatayin si Saulo.
Araw at gabi nilang hinaharangan si Saulo sa mga labas ng bayan upang patayin. Pero may nagsabi kay Saulo na gusto nila siyang patayin.
Kaya isang gabi, ipinasok siya ng mga tagasunod niya sa malaking tiklis at ibinaba nila siya sa labas ng pader ng bayan.
Pagdating ni Saulo sa Jerusalem, sinubukan niyang makisama sa mga tagasunod ni Jesus, pero natatakot sila sa kanya. Hindi sila naniniwala na tagasunod na siya ni Jesus.
Pero isinama siya ni Bernabe at dinala sa mga apostol. Ikinuwento ni Bernabe sa kanila kung paano nakita ni Saulo ang Panginoon Jesus sa daan at kung ano ang sinabi ni Jesus sa kanya. At sinabi rin niya kung paano katatag ang loob ni Saulo sa pangangaral niya tungkol kay Jesus doon sa bayan ng Damasco.
Kaya mula noon, kasama na nila si Saulo at matatag ang loob niyang nangaral ng tungkol sa Panginoon kahit saan man sa Jerusalem.
Nakikipag-usap siya at nakikipagpaliwanagan sa mga Judio na nagsasalita ng Griego, pero nagalit sila at gusto nila siyang patayin.
Nang malaman ng mga mananampalataya ang gusto nilang gawin kay Saulo, inihatid nila siya sa Cesarea at pinauwi sa Tarso.
Pagkatapos niyon, payapa na ang mga mananampalatayang samasama kay Jesus sa buong Judea, sa Galilea, at sa Samaria. Lalong tumatag ang pananampalataya nila at namuhay silang may takot sa Panginoon. Pinapatatag ng Espirito ng Diyos ang kalooban nila. Kaya lalong dumami ang mga mananampalataya.
Marami ang lugar na pinuntahan ni Pedro upang sabihin sa mga kapatid sa Panginoon na <<Kumusta na kayo.>> Pumunta din siya sa bayan ng Lida.
Nakilala niya doon ang isang lalaki na ang pangalan ay Eneas. Sa loob ng walong taon, nakahiga lang siya dahil lumpo siya.
Sinabi ni Pedro sa kanya, <<Eneas, pinagaling ka na ni Jesu Cristo. Kaya tumayo ka na at itupi mo ang higaan mo.>> Kaagad na tumayo si Eneas.
Nakita nang lahat ng naninirahan sa bayan ng Lida at sa Sharon na gumaling na si Eneas. Kaya sumampalataya rin sila sa Panginoon.
Sa bayan ng Jope, may isang babae na tagasunod si Jesus na ang pangalan ay Tabita. Sa Griego, ang pangalan niya ay Dorcas. Inuubos niya ang panahon niya sa paggawa ng kabutihan, at lagi siyang tumutulong sa mga mahihirap.
Nagkataon namang nagkasakit ang babaeng ito at namatay siya. Lininis nila ang bangkay niya at ibinurol sa isang silid sa itaas.
Ang Jope ay malapit sa Lida. Kaya ng malaman ng mga tagasunod ni Jesus na nasa Lida si Pedro, inutusan nila ang dalawang tao upang pakiusapan si Pedro na kaagad siyang pumunta sa Jope.
Kaya kaagad na sumama si Pedro sa kanila. Pagdating nila sa Jope, dinala nila siya sa silid na pinagburulan sa patay. May mga balo doon na tumatangis. Ipinakita nila kay Pedro ang mga damit na tinahi ni Dorcas para sa kanila noong buhay pa siya.
Pinalabas ni Pedro ang lahat ng nasa silid. Lumuhod siya at nanalangin. Pagkatapos, humarap siya sa bangkay at sinabi niya, <<Tabita, tumayo ka,>> Pagkadilat ni Tabita, nakita niya si Pedro. Kaya umupo siya.
Hinawakan ni Pedro ang kamay niya at tinulungan niya siyang tumayo. Pagkatapos, tinawag ni Pedro ang mga balo at ibang mananampalataya doon at ipinakita niya sa kanila si Tabita na buhay na.
Ang nangyaring iyan, kumalat sa buong Jope. Kaya marami ang sumampalataya sa Panginoon Jesus.
Nanatili pa si Pedro sa Jope ng ilang araw sa bahay ni Simon na nagbibilad ng balat ng hayop.
Sa bayan ng Cesarea, may isang lalake na ang pangalan ay Cornelio. Kapitan siya ng mga sundalong Romano na tinatawag <<Batalyong Italiano>>.
Si Cornelio at ang mga kasama niya sa bahay, matuwid ang pamumuhay nila at may takot sila sa Diyos. Kahit hindi siya Judio, marami siyang naibigay na tulong sa mahihirap na Judio at palagi siyang nananalangin sa Diyos.
Isang araw, nang mag-aalas tres na ng hapon, nakita niya sa pangitain ang isang anghel ng Diyos na pumasok sa bahay niya at tumawag sa kanya, <<Cornelio!>>
Kaya tinitigan niya ang anghel na may matinding takot. Sinabi niya,<<Ano po iyon?>> Sumagot ang anghel sa kanya, <<Hindi ka kinalimutan ng Diyos dahil dininig niya ang mga panalangin mo at masaya siya sa pagtulong mo sa mga mahihirap.
Ngayon mag-utos ka ng ilang tao sa bayan ng Jope at ipasundo mo si Simon na tinatawag na Pedro.
Nakikitira siya doon sa bahay ng kapangalan niya na nagbibilad ng balat ng hayop. Ang bahay niya ay nasa tabi ng dagat.>>
Nang makaalis na ang anghel, tinawag ni Cornelio ang dalawang alipin niya at ang isang sundalo na palaging naglilingkod sa kanya na katulad niyang matuwid.
Ikinuwento ni Cornelio sa kanila ang lahat ng nangyari. Pagkatapos inutusan niya silang pumunta sa bayan ng Jope.
Kinabukasan, nang tanggahaling tapat, malapit na ang mga inutusan ni Cornelio sa bayan ng Jope. Si Pedro, umakyat siya sa bubong ng bahay upang manalangin.
Nagutom si Pedro at gusto na niyang kumain. Ngunit habang inihahanda ang pagkain, may pangitain ang Diyos sa kanya.
Nakita niya na bumukas ang langit at may bumababa na parang malapad na kumot na may tali sa apat na sulok.
Nakita niya doon sa kumot ang lahat ng klasi ng hayop. May lumalakad, gumagapang at lumilipad.
Pagkatapos, may narinig siyang tinig na nagsasabing <<Pedro, tumayo ka! Kumatay ka ng uulamin mo.>>
Ngunit sumagot si Pedro, <<Panginoon, hindi maaari iyan! Kailanman hindi ko magagawa iyan dahil hindi ako kumakain ng mga hayop na itinuturing na marumi at ipinagbabawal kainin.>>
Muling nagsalita ang tinig sa kanya, <<Huwag mong ituring na marumi ang anumang itunuring ng Diyos na malinis.>>
Tatlong beses nangyari ito at pagkatapos, kaagad na tumaas ang kumot sa langit.
Habang hindi makuhang maisip ni Pedro kung ano ang ibig sabihin ng pangitain niya, dumating sa lugar na iyon ang mga taong inutusan ni Cornelio. Nang malaman nila ang bahay ni Simon, pumunta sila sa pinto ng bakod.
Tumawag sila, <<May nakatira ba ditong ang pangalan ay Simon Pedro?>>
Habang iniisip pa ni Pedro ang ibig sabihin ng nakita niya, sinabi sa kanya ng Espirito ng Diyos, <<May tatlong taong naghahanap sa iyo.
Kaya tumayo kaya at bumaba. Huwag kang mag-alinlangan na sumama sa kanila, dahil ako ang nag-utos sa kanila.>>
Kaya bumaba si Pedro at sinabi niya sa mga naghahanap sa kanya, <<Ako ang hinahanap ninyo. Ano ang maitutulong ko sa inyo?>>
Sumagot sila, <<Inutusan kami dito ni kapitan Cornelio. Mabuti siyang tao at may takot siya sa Diyos at iginagalang siya ng lahat ng Judio. Sinabi ng banal na anghel sa kanya na imbitahan ka sa bahay niya upang marinig niya kung ano ang sasabihin mo.>>
Kaya pinapasok sila ni Pedro upang doon na sila matulog sa gabing iyon. Kinaumagahan, sumama si Pedro sa kanila. Sumama rin sa kanya ang ilang mga kapatid kay Jesus na taga Jope.
Nang lumipas ang isang araw, dumating sina Pedro sa bayan ng Cesarea. Naghihintay sa kanila si Cornelio at ang mga kamag-anak niya at mga kaibigan niya na inanyayahan niya.
Nang papasok na si Pedro, sinalubong siya ni Cornelio. At nagpatirapa siya sa harapan ni Pedro upang purihin siya.
Ngunit sinabi ni Pedro sa kanya, << Tumayo ka. Huwag mo akong purihin, dahil katulad mo rin akong tao.>>
At habang ipinagpapatuloy nila ang pag-uusap nila, papasok sila sa bahay nakita nalang ni Pedro na maraming taong nagtitipon doon.
Kaya sinabi ni Pedro sa kanila, <<Alam ninyo na bawal sa Kautusan naming mga Judio na makisama o dalawin ang mga hindi Judio. Ngunit ipinaalam sa akin ng Diyos na hindi ko dapat ituring na marumi ang kahit sinuman.
Kaya nang ipinasundo ninyo ako, hindi ako nag-alinlangan na sumama sa mga inutusan ni Cornelio. Ngayon, gusto kong malaman kung bakit ninyo ako ipinasundo.>>
Kaya sinabi ni Cornelio, <<Tatlong araw na ang lumipas noong nanalangin ako sa bahay ng ganito rin oras na alastres nang hapon. Habang nananalangin ako, bigla nalang nagpakita sa harapan ko ang isang lalake na nakatayo na nakakasilaw ang damit.
Sinabi niya sa akin, << Cornelio, dininig ng Diyos ang panalangin mo at hindi niya nalimutan ang pagtulong mo sa mga mahihirap.
Ngayon, mag-utos ka ng mga taong pupunta sa Jope at ipasundo mo si Simon na tinatawag na Pedro. Nakikitira siya doon sa bahay ng kapangalan niya na nagbibilad ng balat ng hayop. Ang bahay ng kapangalan niya ay nasa tabi ng dagat.>
Kaya kaagad kitang ipinasundo. Salamat dahil pumunta ka dito. Ngayon, nandito kami sa harapan ng Diyos upang pakinggan ang ipinapasabi niya sa iyo.>>
Kaya nagsalita si Pedro, <<Ngayon, alam kuna na hindi namimili ang Diyos sa mga tao.
At kalugudlugod sa Diyos ang sinumang tao, kahit ano pa ang lahi nito, kung may takot siya sa kanya at matuwid ang ginagawa niya.
Alam ninyo ang Magandang Balita na ipinaalam ng Diyos sa aming mga Israelita na maaaring makipag-isa ang mga tao sa Diyos sa pamamagitan ni Jesu Cristo na siyang Panginoon ng lahat.
Alam din ninyo ang nangyari sa buong Judea tungkol kay Jesus na tag Nazaret. Nagsimula ito sa probinsiya ng Galilea pagkatapos nangaral ni Juan tungkol sa pagbabautismo.
Sa panahon na itinalaga ng Diyos si Jesus, pinuspos siya ng Ispirito at kapangyarian niya. At dahil nasa kanya ang Diyos, pumunta siya sa ibat ibang lugar na palaging gumagawa ng kabutihan at pinagaling niya ang lahat ng inaalihan at pinahihirapan ni Satanas.
Sinabi pa ni Pedro, <<Kami na ang magpapatotoo sa lahat ng ginawa niya, dahil nakita namin ito sa Jerusalem at sa iba pang bayan ng mga Judio. Pinatay siya ng mga Judio sa pamamagitan ng pagpako nila sa krus.
Ngunit sa ikatlong araw, binuhay siya ng Diyos at nagpakita siya sa amin.
Hindi siya nagpakita sa lahat kundi sa amin lang na mga pinili ng Diyos na magpapatotoo na muli siyang nabuhay. Dahil noong muli siyang nabuhay. nakasama pa namin siyang kumain at uminom.
Iniutos niya sa amin na mangaral kami ng Mabuting Balita sa mga tao at magpatotoo na si Jesus ang totoong pinili ng Diyos na maghukom sa mga buhay at sa mga patay.
Siya ang tinutukoy ng mga propeta na kung sinuman ang sumampalataya sa kanya, patatawarin siya ng Diyo sa lahat ng kasalanan niya sa pamamagitan ng pangalan ni Jesus.>>
Habang nagsasalita pa si Pedro, dumating na ang Espirito ng Diyos sa mga nakikinig sa kanya.
Namangha ang mga manampalatayang Judio na sumama kay Pedro galing sa Jope, dahil ibinigay din sa mga hindi Judio ang Espirito ng Diyos.
Nalaman nila iyon, dahil narinig nilang nagsasalita sina Cornelio ng iba't ibang wika na hindi pa nila nalaman at nagpupuri sila sa Diyos. Kaya sinabi ni Pedro,
<<Natanggap na nila ang Espirito ng Diyos katulad natin kahit hindi sila Judio. Kaya wala nang makakahadlang sa kanila upang bautismohan sila.>>
Kaya iniutos ni Pedro na bautismuhan sila sa pangalan ni Jesu Cristo. Pagkatapos niyon, nakiusap sila kay Pedro na manatili muna siya doon sa kanila ng ilang araw.
Nabalitaan ng mga apostol at ng mga kapatid kay Cristo sa probinsya ng Judea na ang mga hindi Judio ay tumanggap din sila ng salita ng Diyos.
Nang bumalik na si Pedro sa bayan ng Jerusalem, kinutya siya ng mga mananampalatayang Judio na nagsasabing kailangan magpatuli ang mga hindi Judio bago sila makisama sa kanila.
Sinabi nila kay Pedro, <<Hindi ba't Judio ka, bakit ka pumasok sa bahay ng mga hindi Judio at nakikain sa kanila?>>
Kaya ipinaliwanag ni Pedro sa kanila ang lahat ng nangyari sa kanya mula sa simula.
Sinabi niya sa kanila, <<Habang nasa bayan ako ng Jope na nananalangin, may ipinakitang pangitain sa akin ang Diyos. Nakita ko ang parang malapad na kumot na bumababa mula sa langit na may tali ang apat na sulok at ibinaba sa tabi ko.
Tinitigan kong mabuti iyon at nakita ko doon ang lahat ng klasing hayop na bawal nating ulaming mga Judio, mga lumalakad, mga mababangis, mga gumagapang, at mga lumilipad.
At narinig ko ang boses na nagsalita sa akin, <Pedro, tumayo ka. Magkatay ka ng uulamin mo.>
Ngunit sumagot ako, <Panginoon, hindi maaari iyan dahil kailanman ay hindi ako kakain ng mga hayop na itinuturing na marumi at ipinagbabawal na ulamin.>
Pagkatapos, muling nagsalita ang boses na galing sa langit, <Huwag mong ituring na marumi ang kahit na anumang itinuring ng Diyos na malinis.>
Tatlong beses nangyari ito at pagkatapos, hinila ang kumot pataas sa langit.> >>
<<Sa oras ding iyon, sa bahay na tinitirhan ko, dumating ang tatlong lalake na galing sa bayan ng Cesarea na inutusan ni Cornelio na sumundo sa akin.
Sinabi ng Espirito ng Diyos sa akin na huwag akong mag-alinlangang sumama sa kanila kahit hindi sila mga Judio. Kaya sumama ako at pumasok sa bahay ni Cornelio sa bayan ng Cesarea, kasama ko ang anim na kapatid nating mananampalatayang taga Jope.
Ikinuwento ni Cornelio sa amin na may nakita siyang isang anghel sa loob ng bahay niya na nagsalita sa kanya, <Mag-utos ka sa Jope upang sunduin si Simon na tinatawag na Pedro.
Dahil si Pedro ang magsasalita sa iyo kung paano ka maliligtas at ang buong pamilya mo.> >>
<<At nang magsimula akong magsalita, napuspos na sila ng Espirito ng Diyos, katulad ng nangyari sa atin noong una.
At naalala ko ang sinabi nang Panginoong Jesus,<< Nagbautismo si Juan sa tubig, ngunit babautismuhan kayo sa Espirito ng Diyos.>
Ang mga hindi Judio, binigyan sila ng Diyos ng Espirito niya katulad ng ginawa niya sa ating mga Judio na sumasampalataya sa Panginoon Jesu Cristo. Kaya kung ganoon ang kalooban ng Diyos, sino ako upang humadlang sa Diyos?>>
Nang marinig ng mga kapatid na Judio iyan, hindi na nila linait si Pedro kundi sinabi nila, <<Kung ganoon, purihin ang Diyos dahil binigyan niya ng panahon ang mga hindi Judio upang magsisi at magkaroon sila ng buhay na walang hanggan.>>
Mula nang pinatay si Esteban, nagkahiwa-hiwalay ang mga mananampalataya dahil sa pangungusig sa kanila. May napunta sa probinsya ng Fenicia, sa isla ng Cyprus, at sa bayan ng Antioquia. Kahit saan sila pumunta, ipinapangaral nila ang Mabuting Balita, pero sa mga Judio lang.
Ngunit ang iba namang mananampalataya na taga Cyprus at taga Cirene, pumunta sila sa Antioquia at nangaral ng Mabuting Balita tungkol sa Panginoon Jesus, kahit sa mga hindi Judio.
Habang nangangaral sila, nasa kanila ang kapangyarihan ng Panginoon. Kaya marami ang taong sumampalataya at sumunod sa Panginoon.
Ang nangyaring iyan, nabalitaan ng mga mananampalatayang samasama sa Jerusalem. Kaya inutusan nila si Bernabe sa bayan ng Antioquia.
Pagdating niya doon, sumaya siya dahil nakita niya ang mga kabutihan na ginawa ng Diyos sa mga tao doon. At pinayuhan niya sila na manatiling tapat at matatag ang pananampalataya sa Panginoon.
Mabuting tao si Bernabe. At puspos siya ng Ispirito ng Diyos at matatag ang pananampalataya niya. Kaya maraming tao sa Antioquia ang sumampalataya sa Panginoon.
Pagkatapos, pumunta si Bernabe sa Tarso upang hanapin si Saulo.
Nang makita na niya si Saulo, isinama na niyang bumalik sa Antioquia. At sa loob ng isang taon, nakisama sila sa mga mananampalatayang samasama doon at maraming tao ang tinuruan nila. Sa bayan ng Antioquia, doon unang tinawag na <<Cristiano>> ang mga tagasunod ni Jesus.
Sa panahong iyon, dumating sa Antioquia ang mga propetang galing sa bayan ng Jerusalem.
Ang pangalan ng isa sa kanila, si Agabo. Tumayo siya at nagpahayag sa pamamagitan ng Espirito ng Diyos na may darating na matinding taggutom sa buong mundo. Nangyari ito sa panahon ni Emperador Claudio.
Kaya napagkasunduan ng mga tagasunod ni Jesus sa Antioquia na ang bawat isa sa kanila ay magpadala ng tulong sa mga kapatid sa probinsiya ng Judea ayon sa kaya nilang ibigay.
Ipinadala nila ang mga tulong nila kina Bernabe at kay Saulo upang ibigay nila sa mga namumuno sa mananampalatayang samasama sa Jerusalem.
Sa panahong iyon, nagsimula ang pag-uusig ni Aring Herodes sa ilang mananampalataya.
Ipinaputol niya ang leeg ni Santiago na kapatid ni Juan.
Dahil sa ginawa niya, napasaya niya ang mga Judio. Kaya ipinahuli din niya si Pedro. Nangyari ito noong panahon ng Piesta ng Tinapay na Walang Pampaalsa.
Ipinakulong niya si Pedro at ipinabantay niya sa apat na grupo ng mga sundalo na may tig-aapat na sundalo na nagpapalitan na nagbabantay pagkatapos ng tatlong uras. Iniisip ni Herodes na pagkatapos ng Piesta ng Kaligtasan, lilitisin niya si Pedro sa harapan ng mga taong bayan.
Habang nasa bilangguan si Pedro, buong pusong nananalangin ang mga mananampalatayang samasama para sa kanya.
Sa gabing iyon bago iharap sa pinaglilitisan si Pedro, natutulog siyang nakagapos sa dalawang tanikala sa pagitan ng dalawang sundalo. At may mga bantay pa sa pinto ng bilangguhan.
Bigla nalang nagliwanag sa loob ng bilangguhan at nagpakita ang isang anghel ng Panginoon. Tinapik niya sa tagiliran si Pedro at sinabi niya, <<Gumising ka. Dalian mo!>> At naalis ang mga tanikala sa kamay ni Pedro.
Sinabi ng anghel,<<Magsinturun ka at magsandalyas ka.>> At ginawa ni Pedro iyon. Sinabi pa ng anghel sa kanya, <<Balutin mo ang katawan mo at sumunod ka sa akin.>>
At sumunod siya sa anghel palabas ng bilangguan. Hindi alam ni Pedro kung totoo ang nangyari, sapagkat ang akala niya, pangitain lang niya iyon.
Nilampasan lang nila ang una at ikalawang mga bantay. Pagdating nila sa bakal na pinto na papuntang bayan, bigla nalang nabuksan ito. Nang makalabas na sila, nalampasan nila ang isang daan. Bigla nalang nawala ang anghel.
Doon palang nalaman ni Pedro na hindi pala ito pangitain. Kaya sinabi niya,<<Totoo palang iniutos ng Panginoon ang anghel niya at iniligtas niya ako sa kapangyariha ni Herodes at sa gustong gawin ng mga Judio sa akin.>>
Nang maunawaan niya ang nangyari, pumunta siya sa bahay ni Maria na ina ni Juan na tinatawag rin nilang Marcos. Maraming tao doon ang nagtitipon na nananalangin.
Tumawag si Pedro sa pinto ng bakod at pinuntahan siya ng isang alipin na ang pangalan ay Roda upang malaman kung sino ang tumatawag.
Nabosesan niya na si Pedro iyon. Kaya sa sobrang saya niya, hindi niya muna binuksan ang pinto, kundi tumakbo siyang pumasok upang ipaalam sa mga kasama niya na nasa labas si Pedro.
Sinabi nila kay Roda, <<Baliw kana yata!>> Ngunit ipinipilit naman niya na, <<Totoong nasa labas si Pedro.>> Kaya sinabi nila, <<Baka anghel ni Pedro iyon.>>
Ngunit ganoon paman, tumatawag pa rin si Pedro. Kaya binuksan nila ang pinto at nang makita nila siya, namangha sila.
Kaya sinenyasan sila ni Pedro na huwag maingay. At ikinuwento niya sa kanila kung paano siya inilabas ng Panginoon sa bilangguhan at sinabi niya sa kanila, <<Ipaalam ninyo ang nangyaring ito kay Santiago at sa iba pang mga kapatid kay Jesus.>> Pagkatapos, umalis siya at pumunta sa ibang lugar.
Nang kinaumagahan, nagulo ang mga bantay sa bilangguhan, dahil wala na si Pedro at hindi nila alam kung ano ang nangyari sa kanya.
Nag-utos si Herodes upang hanapin siya. Nang hindi nila siya makita, nilitis niya ang mga bantay at ipinapatay. Pagkatapos, umalis si Herodes sa probinsya ng Judea. Pumunta siya sa bayan ng Cesarea at nanatili siya doon.
Galit na galit si Haring Herodes sa mga taga Tiro at sa taga Sidon. Kaya dahil nanggagaling sa sinasakupan ni Haring Herodes ang kinakain ng mga taga Tiro at mga taga Sidon, nakipagkaibigan muna sila kay Blasto na pinagkakatiwalaan ng hari sa palasyo. Dahil gusto nilang patulong kay Blasto upang makipagkasundo kay Haring Herodes.
Nang dumating na ang araw ng pakikipagharap ni Haring Herodes sa mga taga Tiro at sa mga taga Sidon, nagdamit siya ng damit hari at umupo siya sa trono niya at nagsalita siya sa mga tao.
Malakas na sinabi ng mga tao, <<Ang narinig natin, tinig ng isang diyos, hindi tao!>>
Sa oras ding iyon, pinarusahan ng anghel ng Panginoon si Haring Herodes, dahil tinanggap niya ang papuri na dapat sa Diyos lang. Kaya inuod siya hanggang sa ikinamatay niya.
Ngunit kumalat ng kumalat ang salita ng Diyos at dumarami ng dumarami ang mananampalataya.
Nang maihatid na nina Bernabe at Saulo ang mga tulong sa mga kapatid sa bayan ng Jerusalem, bumalik sila sa bayan ng Antioquia. Isinama din nila si Juan na tinatawag na Marcos.
Doon sa mga mananampalatayang samasama na nasa bayan ng Antioquia, may mga propeta at mga tagapagturo na sina Bernabe, Simeon na tinatawag na Negro, Lucio na taga Cirene, si Manaen na kasabay niyang lumaki sa pamilya ni Gobernador Herodes Antipas, at si Saulo.
Isang araw, habang nag-aayuno sila at nagpupuri sa Panginoon, sinabi ng Espirito ng Diyos sa kanila ang ganito, <<Italaga ninyo sa akin sina Bernabe at Saulo, dahil may ipapagawa ako sa kanila.>>
Pagkatapos nilang mag-ayuno ipinatong nila ang kamay nila kina Bernabe at kay Saulo at nanalangin sila sa Diyos para sa kanila bago sila umalis.
Kaya dahil sa utos ng Espirito ng Diyos, pumunta sina Bernabe at Saulo sa bayan ng Seleucia. Mula doon sumakay sila ng barko papunta sa Cyprus.
Pagdating nila doon sa bayan ng Salamis, nangaral sila ng salita nang Diyos sa mga bahay na pinagtitipunan ng mga Judio. Kasama rin nila si Juan na tinatawag na Marcos at tumutulong siya sa mga ginagawa nila.
Nilibot nila ang buong isla ng Cyprus hanggang sa makarating sila sa bayan ng Pafos. May nakita sila doon na isang Judio na nagsasalamangka na nagkukunwaring propeta ng Diyos. Ang pangalan niya ay Bar-Jesus.
Kasama siya ng Gobernador sa isla ng Cyprus na si Sergio Paulo na matalino. Ipinatawag ng Gobernador sina Bernabe at Saulo dahil gusto niyang makinig ng salita nang Diyos.
Ngunit hinadlangan sila ni Elimas na salamangkero. Elimas ang pangalan ni Bar-Jesus sa salitang Griego. Ginawa niya iyon dahil ayaw niyang sumampalataya ang Gobernador kay Jesus.
Ngunit si Saulo na tinatawag ding Pablo, napuspos siya ng Espirito ng Diyos. Tinitigan niya si Elimas at sinabi niya sa kanya,
<<Elimas, anak ka ni Satanas at kaaway ka ng lahat ng mabuti! Laging kasinungalingan at kasamaan ang ginagawa mo. Lagi mong ibinabaligtad ang katotohanang galing sa Diyos.
Ngayon parurusahan ka ng Diyos. Mabubulag ka at hindi mo makikita ang liwanag sa ilang araw.>> Kaagad na nagdilim ang paningin ni Elimas at nabulag siya. Kaya kumakapa nalang siyang naghahanap ng taong aakay sa kanya.
Nang makita ng Gobernador ang nangyari kay Elimas, sumampalataya siya dahil namangha siya sa mga ipinapangaral tungkol sa Panginoon
Umalis sina Pablo sa bayan ng Pafos at sumakay sila ng barko papunta sa bayan ng Perga sa probinsya ng Pamfilia. Pagdating nila doon, iniwan sila ni Juan na tinatawag na Marcos, dahil bumalik siya sa bayan ng Jerusalem.
Umalis si Pablo at si Bernabe sa bayan ng Perga at pumunta sa bayan ng Antioquia sa probinsya ng Pisidia. Pagdating ng Araw ng Pamamahinga, pumasok sila sa bahay na pinagtitipunan ng mga Judio at umupo sila.
May nagbasa mula sa Kautusan na ipinasulat kay Moises at sa isinulat ng mga propeta. Pagkatapos, nag-utos ang namumuno sa bahay na pinagtitipunan ng mga Judio na sabihin niya ito kina Pablo, <<Mga kapatid, kung may sasabihin kayo na nakapagpapalakas ng loob sa mga tao, sabihin na ninyo.
Kaya tumayo si Pablo at sinenyasan niya ang mga tao na makinig sa kanya. Sinabi niya, <<Kayong mga kapwa ko Israelita at kayong mga hindi Israelita na may takot sa Diyos, makinig kayo sa akin!>>
Ang Diyos ng mga Israelita ang siyang pumili sa ating mga ninuno. Noong nasa Egipto pa sila, pinarami niya sila. At sa pamamagitan ng kapangyarihan ng Diyos, inalis niya sila sa Egipto.
Sa loob ng 40 taon, pinagtiisan niya sila doon sa ilang.
Nang dumating sila sa Canaan, tinalo ng Diyos ang pitong bansa sa Canaan at ibinigay niya ang lupang iyan sa mga ninuno natin.
Nangyari ang lahat ng iyan sa loob ng 450 taon.>> <<Pagkatapos, binigyan niya sila ng mga taong mamumuno sa kanila hanggang sa panahon ni Propeta Samuel.
Humingi sila ng hari at pinili ng Diyos ang isang lalake. Ang pangalan niya Saul na anak ni Kis na nanggaling sa lahi ni Benjamin na siyang magiging hari nila. Naghari si Saul sa loob ng 40 taon.
Nang inalis ng Diyos si Saul, pinili niya si David na maging hari. Ito ang sinabi ng Diyos tungkol kay Haring David, <<Kalugodlugod sa akin si David na anak ni Jesse. Nakahanda siyang sumunod sa lahat ng iuutos ko sa kanya.>>>
Sinabi pa ni Pablo sa mga tao, <<Galing sa lahi ni David si Jesus, ang Tagapagligtas na ipinangako ng Diyos sa ating mga Israelita.
Bago pa magsimula si Jesus sa gawain niya, nangaral na si Juan sa lahat ng Israelita na dapat nilang pagsisihan ang l mga kasalanan nila at magpabautismo sila.
At nang malapit ng matapos ni Juan ang ipinapagawa ng Diyos sa kanya, sinabi niya sa mga tao, <<Akala ba ninyo ako ang hinihintay ninyo? Hindi ako ang Cristong hinihintay ninyo, kundi may darating na makapangyarihan pa sa akin. Hindi ako karapat-dapat na maging alipin niya.> >>
<<Mga kapatid na galing sa lahi ni Abraham at ang mga hindi Judio na may takot sa Diyos, ipinaalam sa atin ng Diyos ang Mabuting Balita kung paano tayo maliligtas sa kaparusahan na walang hanggan.
Ang mga Judiong naninirahan sa bayan ng Jerusalem at ang mga pinuno nila, hindi nila kinilala si Jesus bilang Tagapagligtas. At hindi nila naunawaan ang isinulat ng mga propeta, kahit naririnig nilang binabasa tuwing Araw ng Pamamahinga. Kaya nang hinatulan nila si Jesus ng kamatayan, sila na ang tumupad sa isinulat ng mga propeta na ibinabasa sa kanila.
Kahit wala silang sapat na dahilan upang patayin siya, hiningi pa rin nila kay Pilatong ipapatay si Jesus.
Nang magawa na nila ang lahat ng nakasulat na mangyayari kay Jesus, ibinaba nila siya sa krus at inilibing.
Ngunit binuhay siya ng Diyos mula sa mga patay.
At sa ilang araw, ilang beses siyang nagpakita sa mga taong sumama sa kanya ng umalis siya sa probinsya ng Galilea papunta sa bayan ng Jerusalem. Hanggang ngayon, ang mga taong iyon, sila ang nagpapatotoo sa mga Israelita tungkol kay Jesus.
<<Kaya nandito din kami upang ipaalam sa inyo ang Magandang Balita na ipinangako ng Diyos sa mga ninuno natin.
Tinupad niya sa ating mga kaapu-apuan nila iyon, dahil binuhay niya si Jesus. Ito ang nakasulat sa ikalawang Awit, <<Ikaw ang Anak ko, at ngayon, ipapaalam ko na ako ang Ama mo.> >>
<<Ipinangako ng Diyos na bubuhayin niya si Jesus at hindi mabubulok ang kanyang katawan. Sinabi niya, <<Ibibigay ko sa iyo ang banal na kabutihan na ipinangako ko kay Haring David.> >>
<<At nakasulat pa sa ibang Awit, <Hindi mo pababayaang mabulok ang katawan ng tapat mong lingkod.> >>
<<Hindi si David ang tinutukoy dito, dahil ng matapos ni David ang ipinapagawa sa kanya ng Diyos na maglingkod sa mga tao sa panahon niya, namatay siya at inilibing siya sa tabi ng mga ninuno niya at nabulok ang kanyang katawan.
Ngunit si Jesus binuhay siya ng Diyos at hindi nabulok ang kanyang katawan.
Kaya kayong mga kapatid, dapat ninyong malaman na sa pamamagitan ng ginawa ni Jesus, ipinapaalam namin na mapapatawad ng Diyos ang mga kasalanan natin.Dahil sinuman ang sumasampalataya kay Jesus, itinuturing siya ng Diyos na matuwid. Ngunit walang taong itinuturing ng Diyos na matuwid sa pamamagitan ng pagsunod niya sa Kautusan na ipinasulat kay Moises.
<range>
Kaya mag-ingat kayo upang hindi mangyari sa inyo ang sinasabi ng mga propeta na ganito,
<Kayong mga lumalapastangan, pakinggan ninyo ito. Mamamangha kayo sa gagawin ko, ngunit mamamatay pa rin kayo! Dahil may gagawin ako sa panahon ninyo na hindi ninyo paniniwalaan kahit na may magpaalam pa sa inyo.> >>
Nang palabas na sina Pablo at Bernabe sa bahay na pinagtitipunan ng mga Judio, nakiusap ang mga tao sa kanila na muli silang magsasalita sa susunod na Araw ng Pamamahinga.
Nang magsilabas na sila, maraming mga Judio at hindi Judio ang napasunod sa paniniwala ng mga Judio na sumunod kina Pablo at Bernabe. Ipinangaral ni Pablo at ni Bernabe sa kanila na ipagpatuloy nila ang pananampalataya nila sa kabutihan ng Diyos.
Nang sumunod na Araw ng Pamamahinga, ang mga tao sa bayan muntik ng maubos pumasok sa bahay na pinagtitipunan ng mga Judio upang makinig ng salita ng Diyos.
Nang makita ng mga Judio na maraming tao ang nagtipon, nainggit sila. Sinalungat nila si Pablo at nagsalita sila ng masama laban sa kanya.
Ngunit walang takot na sumagot sina Pablo at Bernabe ng ganito, <<Dapat sana sa inyong mga Judio unang ipangaral ang salita ng Diyos. Pero dahil hindi ninyo tinanggap ito, ang ibig sabihin, hinatulan na ninyo ang inyong sarili na hindi kayo dapat bigyan ng buhay na walang hanggan. Kaya mula ngayon, sa mga hindi Judio na kami mangangaral ng Magandang Balita.
Sapagkat ito ang utos ng Panginoon sa amin, <Ginawa kitang ilaw sa mga hindi Judio, upang sa pamamagitan mo, maibalita ang kaligtasan sa buong mundo.> >>
Nang marinig ng mga hindi Judio iyon, natuwa sila at pinuri nila ang Diyos. At ang lahat ng pinili ng Diyos na bibigyan niya ng buhay na walang hanggan, sila ang mga sumampalataya sa kanya.
Kaya kumalat ang salita ng Panginoon sa buong lugar na iyon.
Pero sinulsulan ng mga Judio ang mga lalake na namumuno sa bayan at ang mga babae na kilala at nagpupuri sa Diyos na kalabanin sina Pablo. Kaya inusig nga nila sina Pablo at Bernabe at itinaboy sa lugar na iyon.
Kaya ipinagpag ni Pablo at ni Bernabe ang alikabok na nasa paa nila bilang babala sa kanila na masama ang ginawa nila. At tumuloy sila sa bayan ng Iconio.
Ang mga tagasunod ni Jesus doon sa Antioquia, tuwang tuwa sila at napuspos sila ng Espirito ng Diyos.
Kung ano ang nangyari sa Antioquia, ganoon din ang nangyari sa Iconio. Pumunta sina Pablo at si Bernabe sa bahay na pinagtitipunan ng mga Judio. At dahil sa pangangaral nila doon, maraming Judio at hindi Judio ang sumampalataya kay Jesus.
Ngunit may mga Judio rin na hindi sumampalataya kay Jesus na nag-udyok sa mga hindi Judio upang magalit sila sa mga mananampalataya.
Nagtagal sina Pablo at Bernabe sa Iconio. Wala silang takot na nagsalita tungkol sa Panginoon. At pinatunayan ng Panginoon na totoo ang ipinapangaral nila tungkol sa kabutihan niya, dahil binigyan niya sila ng kapangyarihan gumawa ng himala at kamangha mangha.
Kaya nagkawatak ang mga tao sa bayan na iyon. Ang iba, sumama sa mga Judio at ang iba, sumama kina Pablo at Bernabe.
May ilang mga Judio at hindi mga Judio na kasama ang mga namumuno sa kanila na nagplanong pahirapan at batuhin sina Pablo at Bernabe.
Nang malaman ni Pablo at Bernabe ang plano nila, kaagad silang umalis papunta sa bayan ng Listra at sa bayan ng Derbe na sakop sa probinsya ng Licaonia at sa iba pang lugar na nakapalibot.
Doon nila ipinangaral ang Magandang Balita tungkol kay Jesus.
Sa bayan ng Listra, may isang nakaupong lalaki na hindi makalakad dahil lumpo siya mula nang isilang siya.
Nakinig siya sa mga pangangaral ni Pablo. Tinitigan ni Pablo ang lumpo at nalaman niyang may pananampalataya siya na gagaling siya.
Kaya malakas na sinabi ni Pablo, <<Tumayo ka!>> Kaagad na tumayo ang lalaki at naglakad-lakad.
Nang makita ng mga tao ang ginawa ni Pablo, malakas nilang sinabi sa salitang Licaonia, <<Ang mga diyos ay bumaba dito sa atin na nag-anyong tao!>>
Si Bernabe, tinawag nila siyang Zeus, na isang diyos nila. At si Pablo naman, tinawag nila siyang Hermes na isa pang diyos nila, dahil siya ang tagapagsalita katulad ni Hermes.
Nasa labas ng bayan ng Listra na malapit sa pinto ng bayan ang sambahan nila kay Zeus. Kaya ang ginawa ng pari nila, nagdala ng baka na may kwentas na bulaklak doon sa pinto ng bayan. Dahil gusto niya at ng mga tao na ihandog nila ito kay Bernabe at kay Pablo, dahil iniisip nilang sila ang totoong diyos nila.
Ngunit ng malaman nina Bernabe at ni Pablo iyon, pinunit nila ang kanilang damit bilang babala na talagang hindi nila gusto iyon. At tumakbo sila sa gitna ng mga tao na malakas na nagsasabing,
<<Mga kaibigan, bakit kayo naghahandog sa amin? Kapwa tao lang ninyo kami. Ipinapangaral namin sa inyo ang Magandang Balita upang itigil na ninyo ang pagpupuri sa mga diyosdiyusan na walang kuwenta at lumapit kayo sa Diyos na buhay. Siya ang gumawa ng langit, lupa, dagat, at siya ang gumawa ng lahat ng nandito.
Noong una, pinabayaan nalang ng Diyos ang lahat ng lahi na sumunod sa sarili nilang kagustuhan.
Ganoon paman, palaging ipinapakita ng Diyos ang pagkaDiyos niya sa mga tao sa pamamagitan ng mabubuting gawa niya. Binibigyan niya kayo ng ulan at maraming ani sa tamang panahon upang mabusog kayo at maging masaya ang puso ninyo.>>
Ngunit kahit ganon ang sinasabi ni Pablo at ni Bernabe, nahirapan pa rin sila sa paghadlang sa mga tao na huwag silang bigyan ng mga handog.
Ngunit may mga Judio namang dumating galing sa bayan ng Antioquia at Iconio. Sinulsulan nila ang mga tao na makisama sa kanila. Kaya, binato nila si Pablo at kinaladkad nila siya palabas ng bayan, dahil ang akala nila patay na siya.
Ngunit nang napalibutan siya ng mga tagasunod ni Jesus, tumayo siya at bumalik sa bayan. Kinabukasan, pumunta siya sa bayan ng Derbe kasama si Bernabe.
Nang dumating na sina Pablo at Bernabe sa bayan ng Derbe, ipinangaral nila doon ang Magandang Balita at marami silang nahikayat na sumunod kay Jesu Cristo. Pagkatapos, bumalik na sila sa Listra, Iconio, at sa Antioquia.
Pinatatag nila ang loob ng mga tagasunod ni Jesus at sinabi na ipagpatuloy nila ang pananampalataya nila. Sinabi pa nila, <<Maraming kahirapan ang dapat nating danasin bago tayo mapabilang sa paghahari ng Diyos.>>
Pumili si Pablo at si Bernabe ng mga mamumuno sa bawat grupo ng mananampalatayang samasama. Nag-ayuno sila at nanalangin para sa mga pinili at ipinagkatiwala nila ang mga ito sa Panginoon na sinasampalatayanan nila.
Pagkatapos niyon, dumaan sina Pablo at Bernabe sa probinsya ng Pisidia at nakarating sila sa probinsya ng Pamfilia.
Nangaral sila doon sa bayan ng Perga. Pagkatapos, bumaba sila sa bayan ng Atalia.
Mula doon, sumakay sila sa barko pabalik sa Antioquia sa probinsya ng Syria. Noong una sa lugar na iyan, nanalangin ang mga mananampalataya para sa kanila na pagpalain ng Diyos ang mga ginagawa nila at ngayon, natapos na nila iyan.
Nang dumating sila sa Antioquia, tinipon nila ang mga mananampalatayang samasama at ikinuwento sa kanila ang lahat ng ginawa ng Diyos sa pamamagitan nila at kung paano binigyan ng Diyos ng panahon ang mga hindi Judio na maaari din silang sumampalataya kay Jesus.
At nagtagal sila sa Antioquia kasama ang mga tagasunod ni Jesus doon.
May ilang mga tao na dumating mula sa probinsya ng Judea na pumunta sa Antioquia at nangaral sa mga kapatid na mananampalataya doon na ganito, << Kung ayaw ninyong magpatuli ayon sa nakaugalian na itinuro ni Moises, hindi kayo maliligtas sa kaparusahan na walang hanggan.>>
Dahil sa sinabi nila, mainit ang pagtatalo nila Pablo at Bernabe sa kanila. Kaya nagkaisa ang mga mananampalataya doon na papuntahin sa Jerusalem sina Pablo at Bernabe at ang iba pang mga mananampalataya sa Antioquia. Dahil doon sila mag-usap-usap sa mga apostol at sa mga namumuno sa mga mananampalatayang samasama.
Kaya pinapunta ng mga kapatid na mananampalatayang samasama sina Pablo sa Jeresalem. At habang dumadaan sila sa probinsya ng Fenicia at sa probinsya ng Samaria, ibinabalita nila sa mga kapatid na mananampalataya na maraming mga hindi Judio na sumasampalataya kay Jesus. Nang marinig nila ito, tuwang tuwa sila.
Pagdating nina Pablo sa Jerusalem, tinanggap sila ng mga kapatid na mananampalataya, mga apostol, at mga namumuno sa mananampalatayang samasama. Ibinalita ni Pablo at ni Bernabe ang lahat ng ginawa ng Diyos sa pamamagitan nila.
Ngunit tumayo ang ilang mananampalataya na miyembro ng grupong mga Pariseo at nagsabi, << Kailangan tuliin ang mga hindi Judio at ipag-utos sa kanila na sundin nila ang Kautusan ipinasulat kay Moises.>>
Kaya nagpulong ang mga apostol at mga namumuno sa mananampalataya upang pag-usapan nila iyan.
Pagkatapos ng mahabang pagtatalo, tumayo si Pedro at nagsalita, <<Mga kapatid, alam ninyo na pinili ako ng Diyos galing sa inyo noong una upang ipaalam ko ang Magandang Balita sa mga hindi Judio upang makarinig sila at manampalataya.
Ang Diyos ang nakakaalam ng laman ng puso ng bawat tao, ipinapatotoo niya sa atin na tinatanggap niya ang mga hindi Judio na sumasampalataya kay Jesus, dahil ibinigay din niya sa kanila ang Ispirito niya katulad ng ginawa niya sa atin noong una.
Sa paningin ng Diyos, Judio man o hindi Judio, parepareho lang, dahil nilinis din niya ang puso nila noong sumampalataya sila kay Jesus.
Ngayon, bakit ninyo sinusubukan ang Diyos? At bakit ninyo pinipilit ang mga hindi Judio na tagasunod ni Jesus na sumunod sa mga kautusan? Kahit tayo at mga ninuno natin, hindi rin nakasunod sa lahat ng utos!
Naniniwala tayong maliligtas tayo sa pamamagitan ng kabutihan ng Panginoon Jesu Cristo at ganoon din sa mga hindi Judio.>>
Tumahimik ang lahat at nakinig sila sa sinasabi ni Bernabe at ni Pablo na tungkol sa mga himala at kamangha manghang ginawa ng Diyos sa mga hindi Judio sa pamamagitan nila.
Pagkatapos nilang magsalita, sinabi ni Santiago, <<Kayong mga kapatid ko, pakinggan ninyo ako.
Ikinuwento ni Simon Pedro ang unang pagtawag ng Diyos sa mga hindi Judio. At pumili ang Diyos sa kanila na maging kanya.
Nakaayon din iyan sa ipinasulat ng Diyos sa mga propeta noong una, dahil sinabi sa Kasulatan,
<Babalik ako pagdating ng araw, dahil itatayo kong muli ang kaharian ni Haring David. Muli ko siyang itatayo mula sa pagkawasak niya
Upang hanapin ako ng ibang tao at mga hindi Judio na pnili kong akin lang. Ako ang Panginoon na nagsasalita niyan.>> ,
At matagal ko nang ipinaalam iyan.>>
Sinabi pa ni Santiago, <<Kaya kung sa akin lang, huwag na nating gawing mahirap sa mga hindi Judio na lumapit sa Diyos,
kundi sulatan natin silang huwag nang kumain ng pagkain na inihandog sa diyusdiyosan, dahil itinuturing nating marumi ito. At huwag silang makiapid. At huwag kumain ng dugo o karne ng mga hayop na hindi pinatulo ang dugo.
Dahil mula pa noong una, alam na ng mga Judio iyan sa Kautusan na ipinasulat kay Moises na binabasa nila sa tuwing Araw ng Pamamahinga. At ipinapangaral nila sa bawat bayan.>>
Kaya ang mga apostol at namumuno sa mananampalatayang samasama at sa lahat ng mananampalataya, nagkasundo silang pumili ng mga lalake na manggagaling sa grupo nila na iuutos sa Antioquia. Sila ang makakasama nina Pablo at Bernabe. Ang napili nila sina Judas na tinatawag na Barsabas at si Silas dahil iginagalang sila ng mga mananampalataya.
At ganito ang nakasulat sa ipinadala sa kanila, <<Mga minamahal namin, kaming mga apostol at mga namumuno sa mananampalatayang samasama ang sumulat nito. Kumusta na kayong mga kapatid naming hindi Judio diyan sa Antioquia, sa Siria at sa Cilicia.
Nalaman namin na may mga taong galing dito sa amin na pumunta diyan na naglinlang sa isip ninyo sa mga ipinapangaral nila. Ngunit hindi namin sila inutusan na pumunta diyan upang magturo ng ganoon.
Kaya nang marinig namin iyan, napagkasunduan namin na pumili kami ng mga taong iuutos namin sa inyo na magsalita ng mga bagay na napagkasunduan namin. Kasama sina Bernabe at Pablo na minamahal nating kapatid.
Inihanda ni Pablo at Bernabe ang buhay nila sa paglilingkod nila nila sa Panginoon nating Jesu Cristo.
Inutusan namin sina Judas at Silas diyan sa inyo upang ipaliwanag nila ang laman ng sulat.
Ipinaisip ng Ispirito ng Diyos sa amin na hindi namin ipapatupad sa inyo ang mabibigat na utos, kundi ang nasa sulat lang na iyan ang kailangan ninyong sundin.
Huwag kayong kakain ng mga pagkain na inihandog sa mga diyosdiyusan. Huwag kayong kakain ng dugo at karne ng hayop na hindi pa tumulo ang dugo. At huwag kayong makikiapid. Mabuti na lumayo kayo sa mga bagay na iyan. Hanggang dito na lang.>>
Kaya ngayon, ang mga taong inutusan nila papunta sa Antioquia umalis na nga. Pagdating nila doon, inipon nila ang lahat ng mananampalataya at ibinigay sa kanila ang sulat.
Nang mabasa nila ang sulat, sobrang saya ng kalooban nila.
Si Judas at si Silas, mga propeta din sila. Marami ang ipinangaral nila sa mga kapatid upang palakasin ang pananampalataya nila.
Nanatili sila ng ilang araw doon. Bago sila umuwi, nanalangin ang mga kapatid sa Panginoon para sa kanila upang ingatan ang paglalabay nila hanggang sa makarating sila sa nag-utos sa kanila.
[Pero nagpaiwan doon si Silas.
At nanatili pa si Pablo at Bernabe sa Antioquia. Marami ang kasama nilang nagtuturo at nangangaral ng salita ng Panginoon.
Nang lumipas ang ilang araw, sinabi ni Pablo kay Bernabe, <<Bumalik tayo sa lahat ng bayan na pinangaralan natin ng salita ng Panginoon at dalawin natin ang mga kapatid upang malaman natin ang kalagayan nila.>>
Gusto ni Bernabe na isama niya si Juan na tinatawag na Marcos.
Ngunit ayaw ni Pablo na isama si Marcos, dahil noong nasa probinsya sila ng Pamfilia, iniwan sila ni Marcos sa ginagawa nila.
Dahil sa matinding pagtatalo nila, naghiwalay sila. Isinama ni Bernabe si Marcos at sumakay sila ng barko papunta sa Cyprus.
Isinama naman ni Pablo si Silas. Bago sila umalis, nanalangin ang mga kapatid para sa kanila na tulungan sila ng Panginoon sa paglalakbay nila.
Pumunta sina Pablo sa probinsya ng Siria at sa probinsya ng Cilicia at pinatatag nila ang mga mananampalatayang samasama doon.
Ipinagpatuloy nila Pablo ang kanilang paglalakbay papunta sa bayan ng Derbe hanggang sa bayan ng Listra. Doon sa Listra, may isang lalakeng tagasunod si Jesus na ang pangalan ay Timoteo. Judio ang nanay niya at sumasampalataya siya kay Jesus ngunit ang kanyang ama, Griego.
Ang mga kapatid natin doon sa Listra at sa bayan ng Iconio, ipinapatotoo nila na mabuting tao si Timoteo.
Gusto ni Pablo na isama niya si Timoteo. Kaya pinatuli niya ito upang walang masabi ang mga Judio laban sa kanya, dahil ang lahat ng Judio na naninirahan doon sa lugar na iyon, alam nila na Griego ang kanyang ama.
Pagkatapos, pumunta sila sa mga bayan at binalaan nila ang mga mananampalatayang sumunod sila sa kautusan na napagakasunduan ng mga apostol at ng mga namumuno sa mananampalatayang samasama sa Jerusalem.
Kaya lalong tumatag ang pananampalataya ng mga mananampalatayang samasama. At sa araw-araw dumarami ang mga mananampalataya.
Hindi pinahintulutan ng Ispirito ng Diyos sina Pablo na mangaral ng salita ng Diyos doon sa probinsya ng Asia. Kaya pumunta sila sa mga lugar sa probinsiya ng Frigia at sa probinsiya ng Galacia.
Pagdating nila sa hangganan ng Misia, gusto sana nilang pumunta sa Bitinia, pero hindi sila pinahintulutan ng Espirito ni Jesus.
Kaya dumaan nalang sila sa probinsiya ng Misia at pumunta sa bayan ng Troas.
Sa gabing iyon, ipinangitain ng Diyos kay Pablo ang isang lalake na taga Macedonia na nakatayo at nagmamakaawa sa kanya. Sinabi niya, <<Tumawid ka dito sa Macedonia at tulungan mo kami.>>
Pagkatapos napangitain ni Pablo iyan, kaagad kaming sumakay ng barko patungo sa probinsiya ng Macedonia, dahil natitiyak namin na pinapapunta kami doon ng Diyos upang mangaral ng Mabuting Balita sa mga tao doon.
Doon sa Troas, sumakay kami papunta sa Isla ng Samotracia at kinabukasan, tumawid kami papunta sa bayan ng Neapolis.
Mula sa Neapolis, naglakbay kami papunta sa bayan ng Filipos na siyang pinakamalaking bayan sa probinsya ng Macedonia. Ang mga naninirahan doon, marami sa kanila ang taga Roma. Nanatili kami doon ng ilang araw.
Pagdating ng Araw ng Pamamahinga, lumabas kami sa bayan at pumunta sa tabing ilog. Akala namin may lugar doon na pinagtitipunan ng mga Judio upang manalangin. Nagkataon na may mga babae doon na nagtitipon. Kaya nakiupo kami at nakipag-usap sa kanila.
Isa sa mga nakikinig sa amin, si Lydia na taga bayan ng Tiatira. Isa siyang mangangalakal ng mga mamahaling tela na kulay ube at nagpupuri siya sa Diyos. Nang marinig niya ang ipinapangaral ni Pablo, binuksan ng Panginoon ang puso niya upang tanggapin niya ang mga sinasabi ni Pablo.
Nagpabautismo siya at ang mga kasama niya sa bahay nila. Pagkatapos, sinabi niya, <<Kung naniniwala na kayo na isa na akong totoong mananampalataya kay Jesus, doon na kayo tumuloy sa bahay ko.>> Dahil sa pamimilit niya sa amin, nahikayat niya kaming pumasok sa bahay niya.
Isang araw, habang papunta kami sa lugar na pinagtitipunan upang manalangin, nasalubong kami ng isang dalagang alipin. Ang dalagang iyon, manghuhula siya dahil inaalihan siya ng masamang espirito. Malaki ang kinikita ng mga amo niya sa panghuhula niya.
Sinusundan niya kami at malakas niyang sinasabi na, <<Ang mga taong ito, lingkod sila ng Diyos na Kataas-taasan! Ipinapangaral nila sa inyo kung paano kayo maliligtas!>>
Araw-araw niyang ginagawa iyon hanggang sa nainis na si Pablo sa kanya. Kaya hinarap niya ang babae at sinabi niya sa masamang espirito na nasa kanya, <<Sa pangalan ni Jesu Cristo, inuutusan kitang lumabas sa kanya.>> At kaagad na lumabas ang masamang espirito.
Nang makita ng amo niya na wala na silang pagkakakitaan, hinuli nila si Pablo at Silas at kinaladkad sa palengke upang iharap sa mga may katungkulan sa bayan.
Sinabi nila sa mga may katungkulan, <<Ang mga Judiong ito, nanggugulo sila sa bayan natin.
Ipinapangaral nila ang nakaugalian na labag sa kautusan nating mga Romano. Hindi natin maaaring sundin ang mga ipinapangaral nila.>>
Nagkaisa ang mga tao sa paglusob kina Pablo at kay Silas. Ipinahubad ng mga may katungkulan ang damit nila at ipinahampas.
Nang mahampas na silang husto, ipinabilanggo sila at ipinag-utos nila sa bantay na, << Bantayan mo silang mabuti.>>
Kaya ipinasok ng bantay ang dalawa sa kaloob looban ng bilangguan at itinali ang mga paa nila sa pagitan ng dalawang mabibigat na kahoy.
Nang hating gabi na, nanalangin sina Pablo at Silas at umaawit sila ng papuri sa Diyos. At pinakikinggan sila ng ibang mga nakabilanggo doon.
Bigla nalang lumindol ng malakas. Kaya nayanig din ang bilangguan. Nabuksan ang lahat ng pinto ng bilangguan at napatid ang tanekala ng lahat ng nakabilanggo.
Napagising ang bantay at nakita niya na nabuksan ang lahat ng pinto. Akala niya tumakas na ang lahat ng nakabilanggo. Kaya hinugot niya ang itak niya, dahil magpapakamatay na sana siya.
Pero malakas na sinabi ni Pablo, << Huwag kang magpakamatay? Nandito kaming lahat!>>
Nagpakuha ng ilaw ang bantay at nagmadaling pumasok. Nagpatirapa siya sa harapan nina Pablo at Silas na nanginginig sa takot.
Pagkatapos, nang inilabas na sina Pablo sa bilangguan, tinanong niya sila, <<Ano ang dapat kong gawin upang maligtas?>>
Sumagot sila, <<Sumampalataya ka sa Panginoon Jesus at maliligtas ka at ang mga kasama mo sa bahay.>>
At ipinangaral nina Pablo ang salita ng Diyos sa kanya at sa lahat ng kasama sa bahay.
Sa gabing iyon, hinugasan ng bantay ang sugat nila at nagpabautismo siya at lahat ng kasama sa bahay niya.
Pagkatapos, isinama niya sina Pablo sa bahay niya at pinakain. Masayang masaya ang bantay at ang buong pamilya niya dahil sumampalataya na sila sa Diyos.
Kinaumagahan, ang mga may katungkulan sa bayan, nag-utos sila ng mga pulis na palayain na sina Pablo.
Kaya sinabi ng bantay sa bilangguan kina Pablo, <<Nag-utos ang mga may katungkulan na palayain na kayo. Kaya maaari na kayong lumabas at umalis ng payapa.>>
Pero sinabi ni Pablo sa mga pulis, <<Nilabag ng mga nanunungkulan ang kautusan ng Romano, dahil ipinahampas nila kami sa mga tao at ipinabilanggo kami ng walang paglilitis, kahit mga Romano kami. Ngayon, gusto nila kaming palayain ng walang nakakaalam. Hindi maaari! Silang mga may katungkulan ang pumunta dito na magpalaya sa amin.>>
Kaya bumalik ang mga pulis sa mga may katungkulan at ibinalita sa kanila ang sinabi ni Pablo. Nang malaman ng mga may katungkulan na Romano pala sina Pablo, natakot sila.
Kaya pumunta sa bilangguan ang mga may katungkulan at humingi sila ng tawad kina Pablo. Pagkatapos, pinalabas sila at pinakiusapan nilang, <<Kung maaari sana, umalis na kayo sa bayan namin.
Nang makalabas na sina Pablo at Silas sa bilangguan, pumunta sila sa bahay ni Lydia. Nadatnan nila doon ang mga kapatid at pinatatag nina Pablo ang pananampalataya nila. Pagkatapos, umalis na sina Pablo ang pananampalataya nila. Pagkatapos, umalis na sina Pablo.
Dumaan sina Pablo sa bayan ng Amfipolis at sa bayan ng Apolonia hanggang sa nakarating sila sa bayan ng Tesalonica. May bahay doon na pinagtitipunan ng mga Judio.
At ayon sa dating ginagawa ni Pablo, pumasok siya sa bahay na pinagtitipunan ng mga Judio. At sa tatlong Araw ng Pamamahinga, nakipagtalo siya sa mga tao doon. Ginamit niya ang Kasulatan ng Diyos upang
ipaliwanag niya sa kanila ang nakasulat at ipinatotoo niya na si Cristo kailangan niyang magtiis sa pagpapahirap at muli siyang mabubuhay. Sinabi ni Pablo, << Si Jesus na ipinapaalam ko sa inyo, ang siyang Cristo na ipinangako ng Diyos.>>
Ang ibang Judio, sumampalataya at sumama kina Pablo at kay Silas. Marami ring mga Griego na nagpupuri sa Diyos at marami ring kilalang babae na sumampalataya at sumama sa kanila.
Ngunit may ibang Judio ang nainggit kina Pablo at kay Silas. Kaya inipon nila ang mga mapanggawa ng kasamaan na palakad lakad lang sa palengke. Nang marami na silang naipon, nagsimula na silang manggulo sa bayan. Pilit silang pumasok sa bahay ni Jason dahil sa paghahanap nila kina Pablo at kay Silas upang iharap sila sa mga tao.
Ngunit nang hindi nila makita sina Pablo at si Silas, hinuli nila si Jason at ang iba pang mga mananampalataya. Kinaladkad nila ang mga ito papunta sa mga may katungkulan sa bayan at malakas nilang sinabi, << Ang mga taong ito ay gumagawa ng mga kaguluhan kahit saan sila pumunta. At ngayon, nandito na sila sa bayan natin.
Pinapasok ni Jason sa bahay niya sina Pablo at Silas. Lahat sila ay kumakalaban sa kautusan ng Emperador, dahil sinasabi nilang may iba pang ari na ang pangalan ay Jesus.>>
Nang marinig iyon ng mga tao at ng mga may katungkulan, naguluhan ang isip nila.
Bago nila pinalaya si Jason at ang mga kapatid natin kay Jesus na kasama niya, pinagmulta muna sila.
Kinagabihan, pinapunta ng mga mananampalataya sina Pablo at Silas sa bayan ng Berea. Pagdating nila doon, pumasok sila sa bahay na pinagtitipunan ng mga Judio.
Lalo pang nabuksan ang isip ng mga Judio sa Berea kaysa sa mga taga Tesalonica dahil gustong gusto nilang pakinggan ang ipinapangaral nina Pablo at araw-araw nilang pinag-aaralan ang Kasulatan ng Diyos upang malaman nila kung totoo ang sinasabi nila Pablo.
Kaya marami sa kanila ang sumampalataya kay Jesus. Marami ring mga Griegong babae na kilala sa bayan at mga Griegong lalake na sumampalataya kay Jesus.
Ngunit nang marinig ng mga Judio sa Tesalonica na nangangaral si Pablo nang salita ng Diyos sa Berea, pumunta rin sila doon at sinulsulan nila ang mga tao na manggulo.
Kaya kaagad na inihatid ng mga mananampalataya si Pablo sa tabi ng dagat. Ngunit si Silas at Temoteo ay nagpaiwan sa Berea.
May mga taong naghatid kay Pablo hanggang sa Atenas. Nang bumalik na sila sa Berea, ipinagbilin ni Pablo sa kanila na kaagad pasunurin sa kanya sina Silas at Temoteo.
Habang naghihintay si Pablo kay Silas at kay Timoteo sa Atenas, nakita niya na maraming diyosdiyusan doon. Nalungkot siya.
Kaya pumasok siya sa bahay na pinagtitipunan ng mga Judio at nakipag-usap siya sa mga Judio at sa mga hindi Judio na nagpupuri sa Diyos. Araw-araw din siyang pumupunta sa palengke upang makipag-usap kahit sinumang madatnan niya doon.
Mayroon ding dalawang grupo ng mga tagapagturo na nakikipag-usap kay Pablo. Ang isa, tinatawag nilang mga Epicureo. Ang isa, mga Estoiso. Sinabi ng ilan sa kanila, <<Ano naman ang sinasabi ng taong iyan na nagmamarunong?>> Ang sinabi naman ng iba, <<Ang ipinapaalam niyang iyan, yong pinupuri ng mga dayuan.>> Sinasabi nila iyon dahil nangangaral si Pablo ng tungkol kay Jesus at sa muli niyang pagkabuhay.
Kaya isinama nila si Pablo sa mga may katungkulan na tinatawag na grupong Areopago. Sinabi nila sa kanya, <<Maaari ba naming malaman kung ano ang bagong aral na ipinapaalam mo?
Ngayon lang namin narinig ang mga sinasabi mo. Kaya gusto naming malaman kung ano ang ibig sabihin niyan.>>
Sinabi nila iyan, dahil ang mga taga Atenas at mga dayuhan na naninirahan doon, wala silang ibang ginagawa kundi nag-uusap lang at nakikinig tungkol sa bagong aral.
Kaya tumayo si Pablo sa harapan ng mga taong tinatawag na grupong Areopagus at sinabi niya, <<Mga taga Atenas! Nakikita ko na masipag kayong magpuri.
Sapagkat sa pamamasyal ko sa bayan ninyo, nakita ko ang mga pinupuri ninyo. At nakita ko rin ang pinaghahandugan ninyo na nakasulat ang ganito, <Sa diyos na hindi namin kilala,> Ang pinupuri ninyo na hindi ninyo kilala ay ang Diyos na ipinapangaral ko sa inyo.>>
<<Ang Diyos na ipinapangaral ko sa inyo, ang siyang gumawa ng mundo at ang lahat nang nandito na siyang Panginoon ng langit at lupa. Hindi siya nananatili sa mga templo na ginawa ng mga tao.
Hindi siya nangangailangan ng tulong mula sa tao dahil siya ang nagbigay sa atin ng buhay, hininga at lahat ng pangangailangan natin.
Ginawa niya ang lahat ng lahi na mula sa isang tao at ikinalat sa buong mundo. Itinalaga niya ang hangganan ng kinaroroonan ng bawat lahi dito sa mundo at itinalaga din niya ang panahon na mabubuhay sila.
Ginawa ng Diyos ang lahat ng iyan upang baka sa paghahanap natin sa kanya, makikita natin siya. Ngunit sa katotohanan, hindi malayo ang Diyos sa bawat isa sa atin.
<Dahil sa pamamagitan ng kapangyarihan niya, buhay tayo at nakakagalaw at nandito tayo.> Ganoon din ang sinabi ng ilang gumagawa ng tula, <<Anak tayo ng Diyos.> >>
<<Kaya dahil anak na tayo ng Diyos, huwag nating isipin na ang Diyos ay katulad lang ng ribultong ginto, pilak, o bato na gawa lang ng isip at karunungan ng tao.
Noong una, nang hindi pa kilala ng mga tao ang Dios, pinabayaan niya ang mga ginagawa nila. Ngunit ngayon, iniuutos ng Diyos sa mga tao sa lahat ng lugar na magsisi sila at iwanan ang mga masamang ginagawa nila.
Dahil itinakda ng Diyos ang araw kung kailan niya ipapatupad ang makatarungang paghuhukom niya sa lahat ng tao dito sa mundo sa pamamagitan ng taong pinili niyang maghukom. Pinatotohanan niya iyan sa lahat noong binuhay niyang muli ang taong iyon.>>
Nang marinig nila ang sinabi ni Pablo tungkol sa muling pagkabuhay, pinagtawanan siya ng ilan. Pero sinabi naman ng iba, <<Bumalik ka uli dito, dahil gusto pa naming makinig tungkol diyan.>>
Pagkatapos, iniwan sila ni Pablo sa pinagtitipunan nila.
May ilang mga lalake na sumampalataya kay Jesus at sumama kay Pablo. Ang isa sa kanila ay si Dionisio na miyembro ng grupong Areopago at may babae rin na ang pangalan ay Damaris at may iba pang sumama.
Pagkatapos niyon, umalis si Pablo sa bayan ng Atenas at pumunta siya sa bayan ng Corinto.
Nakilala niya doon ang isang kapwa niya Judio na ipinanganak sa Ponto. Ang pangalan niya ay Aquila. Kararating lang ni Aquila sa Corinto galing sa bayan ng Roma sa bansang Italia, kasama niya si Priscila na asawa niya. Nakitira sila doon dahil pinaalis ni Haring Claudio ang lahat ng Judio sa bayan ng Roma. Pinuntahan ni Pablo ang mag-asawa sa bahay nila.
Dahil gumagawa sila ng tolda katulad ni Pablo, nakitira siya sa kanila at kasama na nila siyang nagtatrabaho.
Tuwing Araw ng Pamamahinga, pumupunta si Pablo sa bahay na pinagtitipunan ng mga Judio upang makipagdebate sa kanila at hinihikayat niyang sumampalataya kay Cristo ang mga Judio at mga Griego.
Nang dumating sina Silas at Timoteo galing sa probinsya ng Macedonia, itinuon ni Pablo ang panahon niya sa pangangaral ng salita ng Diyos. Pinatotohanan niya sa mga Judio na si Jesus ang Cristong ipinangako ng Diyos.
Ngunit sinalungat nila si Pablo at nagsalita sila ng masama laban sa kanya. Kaya ipinagpag ni Pablo ang alikabok na nasa damit niya bilang babala laban sa kanila. Sinabi niya, <<Kung parurusahan kayo ng Diyos, kasalanan na ninyo. Wala na akong pananagutan sa inyo. Magmula ngayon, mangangaral na ako sa mga hindi Judio.>>
Kaya umalis siya doon at nakitira siya sa bahay ni Ticio Justo na malapit sa bahay na pinagtitipunan ng mga Judio. Ang taong ito, hindi siya Judio ngunit nagpupuri siya sa Diyos.
Si Crispo ang pinuno ng bahay na pinagtitipunan ng mga Judio, sumampalataya siya sa Panginoon Jesus at ang mga kasama niya sa bahay. Marami pang taga Corinto ang nakinig kay Pablo na sumampalataya at nagpabautismo.
Isang gabi, nagpakita ang Panginoon kay Pablo at nagsalita sa pamamagitan ng pangitain. Sinabi niya,<< Huwag kang matakot Pablo. Ipagpatuloy mo ang pangangaral mo at huwag kang huminto,
dahil kasama mo ako. At walang makakapanakit sa iyo sapagkat marami ang tagasunod ko sa bayan na ito.>>
Kaya nanatili si Pablo sa Corinto ng isang taon at kalahati. At ipinapangaral niya sa mga tao ang salita ng Diyos.
Ngunit nang si Galio ang gobernador sa Acaya, nagkaisa ang mga Judio laban kay Pablo. Hinuli nila siya at dinala kay Galio upang litisin.
Sinabi nila, <<Ang taong iyan, hinihikayat niyang magpuri sa Diyos ang mga tao sa paraan na labag sa kautusan.>>
Nang magsasalita na sana si Pablo, naunang nagsalita si Galio sa mga Judio. Sinabi niya, <<Kung tungkol sa paglabag sa kautusan o mabigat na kasalanan ang kasong dinala ninyo sa akin, pakikinggan ko kayo.
Ngunit dahil tungkol lang sa mga salita, sa mga pangalan, at sa kautusan ninyo, kayo na ang bahala diyan. Ayaw kong maglitis sa ganyang kaso.>>
Kaya pinalabas niya sila sa pinaglilitisan.
Si Sostenes, isa siyang pinuno sa bahay na pinagtitipunan ng mga Judio. Hinuli siya ng mga Griego at binugbog nila siya sa labas ng pinaglilitisan. Ngunit hindi pinansin ni Gobernador Galio ang nangyari.
Nanatili si Pablo sa Corinto ng maraming araw. Pagkatapos, nagpaalam siya sa mga kapatid at pumunta siya sa Cencrea kasama niya ang mag-asawang sina Aquila at Priscila. Nagpagupit siya doon dahil tinupad niya ang isang ipinangako niya sa Diyos. Mula sa Cencrea, sumakay sila ng barko papunta sa probinsiya ng Siria.
Pagdating nila sa Efeso, iniwan ni Pablo ang mag-asawa at pumasok siya sa bahay na pinagtitipunan ng mga Judio at nakipag-usap siya sa mga Judio.
Ipinakiusap
Pero bago siya umalis, sinabi niya sa kanila, <<Kung kalooban ng Diyos, babalik ako dito.>> Pagkatapos, umalis siya sa Efeso na nakasakay sa barko.
Nang makarating na siya sa bayan ng Cesarea, pumunta siya sa bayan ng Jerusalem dahil kinumusta niya ang mga mananampalatayang samasama. Pagkatapos tumuloy siya sa bayan ng Antioquia.
Hindi siya nagtagal doon. Umalis siya at pumunta siya sa mga lugar na sakop ng Galacia at Frigia, dahil pinatatag niya ang pananampalataya ng mga tagasunod ni Jesus doon.
Dumating sa Efeso ang isang Judio na taga Alejandria. Ang pangalan niya ay Apolos. Mahusay siyang magsalita at marami siyang alam sa Kasulatan ng Diyos.
Naturuan na siya ng aral tungkol sa Panginoon. Buong puso siyang nangangaral at tama ang itinuturo niya tungkol kay Jesus. Ngunit ang alam lang niya, yong turo ni Juan noong nagbabawtismo siya.
Nagsalita siya ng walang takot sa bahay na pinagtitipunan ng mga Judio. Nang marinig nila Priscila at Aquila ang ipinapangaral niya, hinanyayaan nila siya sa bahay nila at ipinaalam nila sa kanya ng mabuti kung paano ililigtas ng Diyos ang mga sumasampalataya sa Panginoon Jesus.
At nang magustuhan ni Apolos ang pumunta sa probinsiya ng Acaya, tinulungan siya ng mga mananampalatayang nasa Efeso at sumulat sila sa mga tagasunod ni Jesus na nasa Acaya na tanggapin nila si Apolos. Pagdating niya doon, malaki ang naitulong niya sa mga mananampalataya sa pamamagitan ng kabutihan ng Diyos.
Sa pakikipagdebate niya sa mga Judio, tinalo niya sila. At sa pamamagitan ng Kasulatan ng Diyos ipinatotoo niya sa kanila na si Jesus ang Cristong ipinangako ng Diyos.
Habang nasa bayan ng Corinto si Apolos,dumaan naman si Pablo sa lugar na matataas hanggang sa bumaba siya sa bayan ng Efeso. May nakita siya doon na tagasunod ni Jesus.
Nagtanong si Pablo sa kanila, << Noong sumampalataya kayo kay Jesus, natanggap na ba ninyo ang Espirito ng Diyos.?>> Sumagot sila, <<Hindi. Wala pa kaming alam na meron palang tinatawag na Ispirito ng Diyos.>>
Nagtanong si Pablo sa kanila, <<Sa ano kayo binautismuhan?>> Sumagot sila, <<Binawtismuan kami ayon sa itinuro ni Juan.>>
Sinabi ni Pablo sa kanila, <<Ang pagbabautismo ni Juan ay para sa mga taong nagsisi sa kanilang mga kasalanan. Sinabi niya sa mga tao na dapat silang sumampalataya sa darating na kasunod niya na walang iba kundi si Jesus.>>
Nang marinig nila iyan, nagpabautismo sila sa pangalan ng Panginoon Jesus.
Nang ipinatong ni Pablo ang kamay niya sa kanila, napuspos ng Espirito ng Diyos ang bawat isa sa kanila. Kaya nakapagsalita sila ng ibat-ibang wika na hindi nila napag-aralan at mayroon silang ipinaalam na salita mula sa Diyos.
Ang bilang ng lahat ng lalaking nagpabautismo, labing dalawa.
Sa tatlong buwan, laging pumupunta si Pablo sa bahay na pinagtitipunan ng mga Judio. Wala siyang takot na makipag-usap sa mga at hinihikayat niya silang magpasakop sa paghahari ng Diyos.
Ngunit may ilan sa kanilang matigas ang ulo. Ayaw sumampalataya at nagsalita sila ng masama sa harapan ng maraming tao tungkol kay Jesus. Kaya umalis si Pablo sa bahay manampalataya. Nagsalita sila ng masama sa mga tao sa pagtuturo tungkol kay Jesus. Kaya umalis si Pablo sa bahay na pinagtitipunan ng mga Judio, kasama ng mga tagasunod ni Jesus. At araw-araw siyang pumupunta sa pinag-aaralan ni Tirano upang ipagpatuloy ang pakikipagdebate.
Sa loob ng dalawang taon, ganoon ang ginagawa niya. Kaya ang lahat ng nakatira sa probinsya ng Asia, Judio at Griego, narinig nila ang tungkol kay Jesus.
Maraming kamangha mangha ang ginawa ng Diyos sa pamamagitan ni Pablo.
Kaya kahit panyo o anumang balabal na ginamit ni Pablo, dinadala ng mga tao sa mga may sakit. Sa ganoon, nawawala ang sakit at ang masasamang ispirito.
May ilang mga Judio doon ang palakad-lakad at nagpapalayas ng masamang espirito sa mga taong sinapian. Sinubukan nilang gamitin ang pangalan ng Panginoon Jesus upang palayasin ang masamang ispirito. Sinabi nila sa masasamang ispirito, <<Sa pangalan ni Jesus na itinuturo ni Pablo, iniuutus namin na lumayas kayo.>>
Ganoon din ang ginagawa ng pitong lalake na anak ni Esceva na isa sa mga namumunong pari ng mga Judio.
Nang sinubukan nilang palayasin ang masamang espirito sa pangalan ni Jesus, ngunit sumagot ang masamang espirito, <<Kilala ko si Jesus at kilala ko rin si Pablo, ngunit sino naman kayo?>>
At nilundagan sila ng taong sinapian ng masamang espirito tinalo at pinahirapan silang lahat. Wala silang nagawa. Kaya tumakbo sila palabas ng bahay na nakahubad at may mga sugat.
Ang nangyari sa pitong anak ni Esceva, nabalitaan ng lahat ng mga Judio at Griego na nananatili doon sa Efeso. Natakot sila at pinuri ang pangalan ng Panginoon Jesus.
Marami sa mga sumampalataya ang lumapit at umamin sa masamang ginawa nila.
Marami rin ang mga mangkukulam na nag-ipon ng kanilang libro na ginagamit nila sa pangkukulam bago nila sinunog sa nakikita ng lahat. Ang halaga ng librong sinunog nila ay umabot ng limampong libong pilak.
Sa ganoon, nakita ng mga tao na may kapangyarihan ang salita ng Diyos. Kaya lumaganap ang Salita niya at dumami ang mananampalataya kay Jesus.
Pagkatapos ng mga pangyayaring iyon, naisip ni Pablo na dumaan pa sa probinsya ng Macedonia at Acaya bago pumunta sa Jerusalem. Sinabi pa niya, <<Pagkagaling ko sa Jerusalem, kailangan kong pumunta sa Roma.>>
Ipinauna niya sa Macedonia sina Timoteo at Erasto ang dalawang tutulong sa kanya. At nagpaiwan pa si Pablo sa probinsya ng Asia.
Sa panahong iyon, may malaking gulo sa Efeso, dahil ang ibang mga tao doon, ayaw nilang ipinapangaral ang tungkol sa pagtuturo ni Jesus.
Nagsimula ang gulong iyan sa isang tao na ang pangalan ay Demetrio na nagpapanday. Gumagawa siya ng maliliit na templo na gawa sa pilak na inihahalintulad sa templo ni Artemis na diyosa nila. Pinagkakakitaan niya ng malaki iyan kasama ang mga trabahador niya.
Kaya ipinatawag niya ang lahat ng trabahador niya at ang iba pang mga taong ganoon din ang kabuhayan. Sinabi niya, <<Mga kaibigan, alam ninyo na dahil sa trabaho nating iyan, maganda ang kabuhayan natin.
Nakita ninyo at narinig ang ginawa ni Pablo. Sinasabi niya na ang ribultong ginawa ng tao ay siyang hindi totoong diyos. Marami ang naniwala sa kanya, hindi lang dito sa Efeso kundi sa buong probinsya ng Asia.
Kaya mapapasama ang ating kabuhayan, dahil baka masamain ng mga tao. At hindi lang iyan, mapapasama rin ang templo ng diyosa natin na si Artemis. Baka mawalan na siya ng kabuluhan at hindi na kikilalanin ng mga tao ang diyosang sinasamba natin, hindi lang dito sa probinsya ng Asia kundi sa buong mundo.>>
Nang marinig ng mga tao iyan, galit na galit sila at malakas nilang sinabi, <<Makapangyarihan si Artemis na diyosa ng mga taga Efeso!>>
Kaya kumalat ang kaguluhan sa buong bayan. Hinuli nila ang mga kasama ni Pablo na sina Gaius at si Aristarco na mga taga Macedonia. Pagkatapos, habang kinakaladkad nila ang dalawa, samasama silang tumakbo sa lugar ng pinagtitipunan ng mga tao.
Gusto sana ni Pablo na makiharap sa mga tao, ngunit pinigilan siya ng mga tagasunod ni Jesus.
Kahit ang iba sa mga kaibigan ni Pablo na nanunungkulan sa probinsiya ng Asia, nag-utos sila na magsalita sa kanya na huwag ng pumunta sa pinagtitipunan ng mga tao.
Lalo pang nagulo ang mga tao, dahil hindi pare-pareho ang sinasabi nila dahil hindi alam ng marami sa kanila kung ano ang dahilan ng pinagtitipunan nila.
Akala ng iba si Alejandro ang gumawa ng masama dahil siya ang itinulak ng mga Judio sa harapan. Sinenyasan niya ang mga tao na tumahimik.
Ngunit nang malaman ng mga tao na Judio pala si Alejandro, sabay-sabay silang nagsalita ng malakas, <<Makapangyarihan si Artemis na diyosa ng mga taga Efeso!>> Dalawang oras nilang sinasabi iyon.
Ngunit pagkatapos napatigil ng isang namumuno ang mga tao na nasa bayan na malakas na nagsasabi, sinabi niya sa kanila, <<Mga kababayan kong taga Efeso, alam ng lahat ng tao na tayong mga taga Efeso ang siyang nagbabantay sa templo ni Artemis na makapangyarihan at sa sagradong bato na kamukha niya na nahulog mula sa langit.
Hindi maililihim iyan kahit kanino man. Kaya tumahimik kayo! Huwag kayong padalus-dalos.
Dinala ninyo dito ang mga taong ito, kahit wala naman silang ninakaw sa templo natin o nilait ang diyosa natin.
Kung may reklamo si Demetrio at ang mga kasama niyang panday laban kaninuman, mayroon tayong mga tagahukom at mga nanunungkulan. Dapat silang magreklamo doon.
Ngunit kung mayroon pa kayong ibang reklamo, kailangan ayusin iyan sa pagtitipon ng nanunungkulan sa bayan.
Masama ang mangyayari sa atin kung may magreklamo sa guberno ng Roma tungkol sa gulong ito. Wala tayong mabuting dahilan na maisasagot kung bakit ginagawa natin ito.>> Pagkatapos niyang magsalita, pinauwi niya ang mga taong nagtitipon.
Nang matapos ang gulo sa bayan ng Efeso, ipinatawag ni Pablo ang mga tagasunod ni Jesus, dahil pinalakas niya ang loob nila. Pagkatapos, nagpaalam siya sa kanila dahil pupunta siya sa probinsya ng Macedonia.
Maraming lugar ang pinuntahan niya sa Macedonia. Pinalakas niya ang loob ng mga mananampalataya sa pamamagitan ng pangangaral sa kanila. Pagkatapos, pumunta siya sa Grecia
at nanatili siya doon ng tatlong buwan. Nang pasakay na sana siya sa barko papunta sa Siria, nalaman niya ang plano ng mga Judio na papatayin siya. Kaya sa pagbabalik niya, dumaan nalang siya sa probinsya ng Macedonia.
Sumama kay Pablo si Sopater na taga-Berea na anak ni Pirro, sina Aristarco at si Segundo na mga taga-Tesalonica, si Gaius na taga-Derbe, si Temoteo, at sina Tiquico at si Trofimo na taga- probinsya ng Asia.
Pagdating namin sa Filipos, nauna sila sa amin sa Troas at hinintay nila kami doon.
Pagkatapos ng Piesta ng Tinapay na Walang Pampaalsa, umalis kami sa Filipos at sumakay kami ng barko papuntang Troas. Limang araw bago kami nagkitang muli sa Troas. Nanatili kami doon ng pitong araw.
Sa unang araw ng linggo, nagsamasama kami upang kumain ng tinapay bilang pag-alaala sa pagkamatay ni Jesus. At dahil aalis na kinabukasan si Pablo, nangaral siya hanggang hating gabi.
Maraming ilaw doon sa kwartong pinagtitipunan namin na nasa itaas.
May isang binata doon na ang pangalan ay Eutico na nakaupo sa bintana. At dahil sa haba ng pagsasalita ni Pablo, nakatulog siya. Kaya nahulog siya mula sa ikatlong palapag ng bahay. Nang binuhat nila siya, patay na siya.
Ngunit bumaba si Pablo at dinapaan niya ang itaas ni Eutico at niyakap niya. Sinabi niya sa mga tao,<< Huwag kayong mabahala, dahil buhay siya.>>
Bumalik si Pablo sa itaas at hinati-hati niya ang tinapay at kinain nila. Pagkatapos, nangaral pa siya hanggang madaling araw bago siya umalis.
Iniuwi nila ang Eutico na buhay at tuwang tuwa sila.
Ngayon, sumakay kami sa barko papunta sa Ason. Doon kami makikipagkita kay Pablo, dahil sinabi niya na maglalakad lang siya papunta doon.
Nang magkita kami sa Ason, sumakay siya sa barko na sinasakyan namin at samasama kaming pumunta sa Mitilene.
Mula sa Mitilene, ipinagpatuloy namin ang paglalakbay namin at kinabukasan nakarating kami sa tabi ng isla ng Quio. Nang sumunod na araw, dumaan kami sa Samos. Lumipas pa ang isang araw, dumating kami sa Mileto.
Hindi kami dumaan sa Efeso, dahil ayaw ni Pablong maabala ang panahon niya sa probinsya ng Asia. Gusto niya nasa Jerusalem na siya bago Araw ng Pentecostes.
Habang nasa Mileto si Pablo, may pinapunta siya sa Efeso upang sabihin sa mga namumuno sa mga mananampalatayang samasama na makipagkita kay Pablo sa bayan ng Mileto.
Pagdating nila, sinabi ni Pablo sa kanila,<<Alam ninyo kung paano ang pamumuhay ko noong kasama pa ninyo ako, mula ng dumating ako sa probinsya ng Asia.
Naglingkod ako sa Panginoon ng may mababang loob at lumuluha ako. Maraming pagsubok ang naranasan ko dahil gusto ng mga Judio na patayin ako.
Alam din ninyo na hindi ako nag-alinlangan na mangaral ng kahit anumang makakatulong sa inyo. Dahil nagturo ako sa inyo sa harapan ng maraming tao at sa bawat bahay.
Ipinangaral ko din sa mga Judio at sa mga Griego na kailangan nilang magsisi sa mga kasalanan nila, bumalik sa Diyos at sumampalataya sila sa Panginoon nating Jesus.
Ngayon, pupunta ako sa Jerusalem dahil ito ang utos ng Espirito ng Diyos sa akin. Hindi ko alam kung ano ang mangyayari sa akin doon.
Ang alam ko lang, kahit saang bayan pa ako makapunta, ipinapaalam sa akin ng Espirito ng Diyos na mabibilanggo ako at maghihirap.
Ngunit hindi mahalaga sa akin kung anuman ang mangyari sa akin. Ang mahalaga sa akin, matapos ko ang ipinapagawa sa akin ng Panginoon Jesus ang siyang pagpapaalam ng Magandang Balita tungkol sa kabutihan ng Diyos.
<<Noong una, ng ipinaalam ko sa inyo ang tungkol sa paghahari ng Diyos, nakisama ako sa inyo. Ngunit ngayon, alam kong hindi na tayo magkikitang muli.
Kaya sinasabi ko sa inyo ngayon na kung mayroon sa inyo na parurusahan ng Diyos, wala na akong pananagutan sa kanya.
Sapagkat hindi ako nag-alinlangan na mangaral sa inyo ng buong kalooban ng Diyos.
Ingatan ninyo ang inyong sarili at ang lahat ng mananampalataya dahil kayo ang pinili ng Ispirito ng Diyos na mamuno sa kanila. Alagaan ninyo ang mga mananampalatayang samasama na tinubos ng Diyos sa pamamagitan ng dugo ng Anak niya.
Dahil alam kong sa pag-alis ko dito, may mga darating diyan na mangangaral ng hindi totoo. Para silang mga asong gubat dahil gusto nilang sirain ang pagsasama ninyo.
Meron din manggagaling sa inyo na taong mangangaral ng kasinungalingan upang maakay nilang sumunod sa kanila ang mga tagasunod ni Jesus.
Kaya mag-ingat kayo. Alalahanin ninyong tatlong taon, araw at gabi kong ipinapaalala sa inyo ng may pagluha.
<<At ngayon, ipinagkakatiwala ko kayo sa Diyos at sa Salita niya tungkol sa kabutihan niya na siyang makakapagpatatag sa pananampalataya ninyo at iyan ang makapagbibigay sa inyo ng pamana na inihanda ng Diyos para sa lahat ng tao na pinili niyang kanya lang.
Hindi ko hinangad ang mga kayamanan ninyo o mga damit ninuman.
Alam ninyong nagtrabaho ako upang may pagkuhanan ako ng kailangan ko at ng mga kasama ko.
Sa pagtatrabaho ko, ipinakita ko sa inyo ang halimbawa ng kasipagan. Dahil kung tutularan ninyo ito, makakatulong tayo sa mga mahihirap. Lagi nating alalahanin ang sinasabi ng Panginoon Jesus, <<Mapalad ang nagbibigay kaysa sa tumatanggap.>>
Pagkatapos magsalita ni Pablo, samasama silang lumuhod at nanalangin.
Umiyak silang lahat, at niyakap nila si Pablo at hinagkan.
Ikinalungkot nila ang sinabi ni Pablo na hindi na sila magkikitang muli. Pagkatapos, inihatid nila si Pablo sa barko.
Nagpaalam kami sa mga namumuno sa mananampalataya sa Efeso at sumakay kami hanggang sa isla ng Cos. Kinabukasan, nakarating kami sa isla ng Rodas. At mula roon, ipinagpatuloy namin ang paglalakbay namin hanggang sa bayan ng Patara.
Pagdating namin sa Patara, may nakita kaming barko papunta sa Fenicia. Kaya kaagad kaming sumakay.
Dumaan kami sa tapat ng Cyprus na matatanaw sa kaliwa. Ipinagpatuloy namin ang paglalakbay namin papunta sa Siria, pero tumigil muna ang barko sa Tiro, dahil ibinaba doon ang kargamento ng barko.
Hinanap namin doon ang mga tagasunod ni Jesus at nakituloy kami sa kanila sa loob ng pitong araw. Sa pamamagitan ng Espirito ng Diyos, binalaan nila si Pablo na huwag ng pumunta sa Jerusalem.
Ngunit pagkatapos ng pitong araw, ipinagpatuloy namin ang paglalakbay namin. Ang lahat ng mananampalataya at mga asawa at mga anak nila ay naghatid sa amin sa labas ng bayan. Lumuhod kami sa tabi ng tubig at nanalangin.
Nang makapagpaalam kami sa kanila, sumakay kami sa barko at umuwi na sila.
Mula sa Tiro, ipinagpatuloy namin ang paglalakbay namin papunta sa Tolemaida. Pagdating namin doon, nakipagkita kami sa mga kapatid sa Panginoon at nanatili kami sa kanila ng isang araw.
Kinabukasan, ipinagpatuloy namin ang aming paglalakbay papunta sa bayan ng Cesarea. Pagdating namin doon, pumunta kami sa bahay ni Felipe na nangangaral ng Magandang Balita at doon kami nakitira. Si Felipe, isa siya sa pitong lalaki na pinili noong una sa Jerusalem na tumulong sa mga apostol ni Jesus.
Si Felipe, may apat na anak siyang dalaga na puro mga propeta.
Pagkatapos ng ilang araw, dumating ang isang propeta na nagngangalang Agabo na galing sa probinsya ng Judea.
Pinuntahan niya kami at kinuha ang sinturon ni Pablo, at itinali sa mga paa niya at sa mga kamay niya. At sinabi niya, <<Ito ang ipinapasabi ng Ispirito ng Diyos. <Ganito ang gagawin ng mga Judio sa Jerusalem sa may sinturon nito at ibibigay nila siya sa mga hindi Judio.> >>
Nang marinig namin iyan, kami at ang mga kapatid doon, nakiusap kami kay Pablo na huwag nang pumunta sa Jerusalem.
Pero sumagot si Pablo, <<Bakit kayo umiiyak? Pinapahina lang ninyo ang loob ko. Nakahanda akong magapos at kahit mamatay ako sa Jerusalem para sa pangalan ng Panginoon Jesus.>>
Nang hindi namin mapigilan si Pablo sa pag-alis niya, huminto na kami. Kaya sinabi nalang namin, <<Matupad ang Kalooban ng Panginoon.>>
Pagkatapos ng ilang araw, naghanda kami at naglakbay papuntang Jerusalem.
Sinamahan kami ng ilang tagasunod ni Jesus na taga Cesarea. Inihatid niya kami sa bahay ni Mnason at doon kami nakituloy. Si Mnason, taga Cyprus siya at isa siya sa mga unang tagasunod ni Jesus.
Nang dumating kami sa Jerusalem, masaya kaming tinanggap ng mga kapatid sa Panginoon doon.
Kinabukasan, pumunta si Pablo kay Santiago kasama niya kami at nandoon din ang lahat ng mga namumuno sa mananampalataya sa Jerusalem.
Sinabi ni Pablo sa kanila, <<Kumusta na kayo>> at ikinuwento niya ang lahat ng ginawa ng Diyos sa mga hindi Judio sa pamamagitan ng pangangaral.
Nang marinig nila iyan, pinuri nila ang Diyos. Ngayon, sinabi nila kay Pablo, <<Alam mo kapatid, libo-libo na ang mga Judiong sumasampalataya kay Jesus at masipag silang lahat na sumusunod sa Kautusan na ipinasulat kay Moises.
Nabalitaan daw nila na ipinapangaral mo sa mga Judiong naninirahan sa lugar ng mga hindi Judio na hindi na nila kailangan sumunod sa Kautusan na ipinasulat kay Moises. Sinabi mo raw na huwag na nilang ipatuli ang anak nila o sundin ang iba pang nakaugalian nating mga Judio.
Ngayon, ano ang gagawin natin upang malaman nila na hindi totoo ang nabalitaan nila? Sapagkat siguradong malalaman nila na dumating kana dito.
Mabuti na gawin mo ang sinasabi namin sa iyo. May apat na lalaki dito na may ipinangako sa Diyos.
Isama mo sila sa templo at gawin ninyo ang ipinapagawa ng kautusan tungkol sa paglilinis. Bayaran mo rin sa pari ang gastos nila upang makapagpagupit sila ng buhok nila. Sa ganitong paraan, malalaman ng lahat na hindi totoo ang balitang narinig nila tungkol sa iyo, dahil makikita nilang pati ikaw, sumusunod sa Kautusan na ipinasulat kay Moises.
Ang mga hindi Judio na nanampalataya sa Panginoon Jesus, sinulatan na namin sila tungkol sa napagkasunduhan namin na huwag ng kumain ng kahit anumang inihandog sa dios-diosan at huwag ng kumain ng dugo at huwag kumain ng hayop na di pa tumulo ang dugo at huwag ng makikiapid.>>
Kinabukasan, isinama ni Pablo ang apat na lalaki at ginawa nila iyang nakaugalian nilang paglilinis. Pagkatapos, pumunta si Pablo sa templo at ipinaalam niya kung kailan matatapos ang paglilinis upang maihandog ang mga hayop para sa bawat isa sa kanila.
Nang malapit ng matapos ang ikapitong araw ng paglilinis nila, may ilang mga Judio na galing sa probinsya ng Asia na nakakita kay Pablo sa labas ng templo. Sinulsulan nila ang lahat ng taong nandoon sa labas ng templo upang hulihin si Pablo.
Malakas nilang sinabi, <<Mga kapatid naming Israelita, tulungan ninyo kami! Ang taong iyan, kahit saan siya pumunta nagtuturo siya laban sa ating mga Judio, sa kautusan na ipinasulat kay Moises at sa templong ito. Hindi lang iyan, dinala pa niya dito sa templo ang mga hindi Judio. Kaya pinandidirian na ang banal na lugar.>>
Sinabi nila iyan dahil nakita nila si Trofimo na taga- Efeso na kasama ni Pablo doon sa Jerusalem at ang akala nila ay isinama siya ni Pablo sa templo.
Kaya nagulo ang mga tao sa buong Jerusalem at lumusob sila sa templo upang huliin si Pablo. Pagkahuli nila sa kanya, kinaladkad nila siya palabas sa templo at kaagad nilang isinara ang pinto ng templo.
Ngunit nang papatayin na sana nila si Pablo, may nakapagsabi sa pinakamataas na pinuno ng mga sundalong Romano na nagkakagulo ang mga tao sa buong Jerusalem.
Kaya kaagad siyang naghikayat ng mga opisyal at mga sundalo at pinuntahan nila ang mga taong nagkakagulo. Pagkakita ng mga tao sa pinakamataas na pinuno at sa mga sundalo, tumigil silang nanununtok kay Pablo.
Kaya pinuntahan ng pinakamataas na pinuno ng sundalo si Pablo at ipinahuli. Ipinag-utos din niya na gapusin siya ng dalawang tanekala. Pagkatapos tinanong ng pinakamataas na pinuno ng sundalo ang mga tao. <<Sino ang taong ito at ano ang ginawa niya?>>
Pero hindi pare-pareho ang mga sagot na narinig niya. At dahil sa malaking gulo ng mga tao, hindi alam ng pinakamataas na pinuno ng sundalo kung ano ang totoong nangyari. Kaya inutusan niya ang mga sundalo na dalhin si Pablo sa kampo.
Pagdating nila sa hagdanan ng kampo, ibinuhat nalang nila si Pablo dahil sa gulo ng mga tao.
Sinusundan nila siya at malakas nilang sinasabi, <<Patayin siya!>>
Nang dinala na si Pablo sa loob ng kampo ng mga sundalo, sinabi niya sa pinakamataas na pinuno ng mga sundalo sa salitang Griego, <<May sasabihin sana ako sa iyo.>> Sumagot siya, <<Marunong ka palang magsalita ng Griego?
Kung ganoon pala, hindi ikaw yong lalake na taga-Egipto na kailan lang ay siya ang namumuno sa pagrerebeldi sa gobyerno. Dinala niya sa ilang ang 4,000 lalake na matatapang at mamamatay tao.>>
Sumagot si Pablo, <<Judio ako na ipinanganak sa Tarso na siyang kilalang bayan ng Cilicia. Kung maaari pahintulutan mo akong magsalita sa mga tao.>>
Pinahintulutan siya ng pinakamataas na pinuno ng mga sundalo. Kaya tumayo si Pablo sa hagdan at suminyas siya sa mga tao na may sasabihin siya. Nang tumahimik na sila, nagsalita siya sa wikang Hebreo na sariling wika ng mga Judio.
<<Mga kapatid at mga magulang, pakinggan muna ninyo ang sasabihin ko bilang pagtatanggol ko sa sarili ko!>>
Nang marinig ng mga tao na nagsasalita si Pablo sa salitang Hebreo, lalo silang tumahimik. At ipinagpatuloy ni Pablo ang pagsasalita niya,
<<Judio ako na ipinanganak sa bayan ng Tarso sa probinsya ng Cilicia, ngunit lumaki ako dito sa Jerusalem. Nag-aral ako dito at ang nagturo sa akin ay si Gamaliel. Mahigpit niyang itinuro sa akin ang Kautusan na sinusunod ng mga ninuno natin. Buong puso ko ring pinaglilingkuran ang Diyos katulad ninyo ngayon na nandito.
Inusig ko ang mga sumusunod sa pagtuturo ni Jesus at ipinapatay ko ang iba. Ipinahuli ko sila at ipinakulong, lalake man o babae.
Ang pinakapunong pari at ang lahat ng matatandang Judio na naglilitis, sila ang makapagpapatotoo sa lahat ng sinabi ko. Sila ang nagbigay sa akin ng sulat para sa mga kapatid nating Judio na nasa Damasco. Sa pamamagitan ng sulat na iyon, ibinigay nila sa akin ang karapatang pumunta sa Damasco upang hulihin ang mga mananampalataya kay Jesus at dalhing bumalik dito sa Jerusalem upang parusahan.>>
<<Nang tanghali na at malapit na ako sa Damascos, bigla nalang kumislap sa palibot ko ang nakakasilaw na liwanag na galing sa langit.
Napasubsob ako sa lupa at may narinig akong tinig na nagsasalita sa akin, <<Saulo, Saulo, bakit mo ako inuusig?>>
Nagtanong ako, <<Panginoon, sino ka?> Sumagot ang tinig,>> Ako si Jesus na taga Nazaret na inuusig mo.>>
Nakita ng mga kasama ko ang liwanag ngunit hindi nila narinig ang tinig na nagsasalita sa akin.
At nagtanong pa rin ako, <Panginoon, ano ang gagawin ko?> Sinabi ng Panginoon, <Tumayo ka at pumunta sa bayan ng Damasco. Dahil may magsasabi doon sa iyo ng lahat ng ipapagawa ko sa iyo.>
Nabulag ako sa sobrang liwanag. Kaya inakay ako ng mga kasama ko papunta sa Damasco.
<<Doon sa Damascos, may isang tao na ang pangalan ay Ananias. May takot siya sa Diyos at sumusunod siya sa Kautusan. Iginagalang siya ng mga Judio na naninirahan doon.
Pinuntahan niya ako at sinabi niya, <Kapatid na Saulo, makakakita kanang muli!> Pagkasabi niya sa akin, nakakita akong muli at nakita ko siya.
Sinabi niya sa akin, <<Ang Diyos ng mga ninuno natin ang siyang pumili sa iyo upang malaman mo ang kalooban niya at upang makita mo at marinig ang tinig ng Matuwid na Lingkod niya.
Dahil ikaw ang magpapatotoo sa lahat ng tao kung ano yong nakita at narinig mo.
Ngayon, ano pa ang hinihintay mo? Tumayo kana at magpabautismo at tumawag sa pangalan ng Panginoon upang luminis ka sa mga kasalanan mo.> >>
<<Pagkatapos, bumalik ako sa Jerusalem. At habang nanalangin ako sa templo, mayron akong pangitain.
Nakita ko si Jesus na nagsasalita sa akin, <Dalian mo! Kaagad kang umalis sa Jerusalem, dahil hindi tatanggapin ng mga naninirahan dito ang pagpapatotoo mo tungkol sa akin.>
Sinabi ko, <Panginoon, alam nila na noong una ay nilibot ko ang mga bahay na pinagtitipunan ng mga Judio upang hulihin lang at suntukin ang mga taong sumasampalataya sa iyo.
At nang patayin si Esteban na nagpapatotoo tungkol sa iyo, nandoon ako at sumang-ayon sa kanila, dahil ako ang nagbantay sa mga balabal ng mga pumatay sa kanya.>
Ngunit sinabi ng Panginoon sa akin, <Umalis ka, dahil isusugo kita sa malayong lugar upang ipangaral mo ang tungkol sa akin sa mga hindi Judio.> >>
Nang pagkasabi ni Pablo tungkol sa mga hindi Judio, ayaw na siyang pakinggan ng mga Judio at malakas nilang sinabi na, <<Patayin ang taong iyan! Hindi siya dapat mabuhay dito sa mundo!>>
Ipinagpatuloy nila ang pagsigaw nila, iwinawagayway nila ang mga balabal nila at itinatapon nila ang alikabok pataas.
Kaya iniutos ng pinakamataas na pinuno sa mga sundalo niya na dalhin si Pablo sa loob ng kampo na gulpihin hanggang sa sabihin niya kung ano ang nagawa niyang kasalanan. Gusto niyang malaman kung bakit ganoon ang sinasabi ng mga tao laban sa kanya.
Nang maigapos na nila si Pablo upang hagupitin, sinabi niya sa pinakamataas na pinuno na nakatayo doon, <<Tama ba sa batas na hagupitin ang isang Romano, kahit hindi pa nilitis ang kaso niya?>>
Nang marinig ng kapitan ng mga sundalo iyan, pumunta siya sa pinakamataas na pinunong sundalo at sinabi niya, <<Ano itong ipinapagawa mo? Romano pala ang taong iyon.>>
Kaya pumunta ang pinakamataas na pinunong sundalo kay Pablo at nagtanong, << Romano ka ba?>> Sumagot si Pablo,<< Oo.>>
Sinabi ng pinakamataas na pinunong sundalo, <<Ako rin ay isang Romano ngunit sa pamamagitan lang ng pagbayad nang malaking halaga.>> Sumagot si Pedro, <<Ngunit ako ay ipinanganak na Romano;>>
Kaagad na napaurong ang mga sundalo na maglilitis sana sa kanya. Natakot din ang pinakamataas na pinunong sundalo dahil ipinagapos niya si Pablo, pero isa pala siyang Romano.
Talagang gustong malaman ng pinakamataas na pinunong sundalo kung bakit pinagbibintangan ng mga Judio si Pablo. Kaya kinabukasan, ipinatawag niya ang mga namumunong pari at ang lahat ng matatandang Judiong naglilitis. Pagkatapos, ipinakalas niya ang kadena ni Pablo at iniharap nila siya sa kanila.
Tinitigan ni Pablo ang mga matatandang Judio na naglilitis at sinabi niya, <<Mga kapatid ko, kung tungkol sa pamumuhay ko, malinis ang konsensiya ko sa Diyos hanggang ngayon.>>
Pagkasabi ni Pablo niyan, si Ananias na pinkapunong pari, ipinasampal niya si Pablo sa mga taong malapit sa kanya.
Sinabi ni Pablo sa kanya, <<Sampalin ka rin ng Diyos, ikaw na nagkukunwari! Nakaupo ka diyan upang hatulan ako ayon sa Kautusan, pero ikaw mismo nilalabag mo ang Kautusan. Dahil kahit hindi pa napatunayan na nagkasala ako, ipinasampal mo na ako!>>
Sinabi ng mga tao na nakatayo malapit kay Pablo, <<Bakit mo nilalapastangan ang pinakapunong pari ng Diyos.>>
Sumagot si Pablo,<< Mga kapatid, hindi ko alam na siya pala ang pinakapunong pari. Dahil kung alam ko lang sana, hindi ko na sinabi ang ganoon, sapagkat nasa kasulatan, <Huwag mong lapastanganin ang namumuno ninyo.>>
Ngayon, nang makita ni Pablo na may mga Saduseo at may mga Pariseo din sa mga matatandang Judio na naglilitis, malakas niyang sinabi sa kanila, <<Mga kapatid, Pariseo ako. Ang ama ko ay Pariseo din. Idinimanda nila ako dahil naniniwala akong muling mabubuhay ang mga patay.>>
Nang masabi niya iyan, nagtalo ang mga Pariseo at Saduseo at naghiwahiwalay ang mga matatandang Judio na naglilitis.
Nangyari iyon, dahil ayon sa mga Saduceo walang muling pagkabuhay. Hindi rin sila naniniwala na may mga anghel at may mga espirito. Ngunit ang lahat ng iyan ay pinaniniwalaan ng mga Pariseo.
Kaya napalakas ang sinabi nila. Tumayo ang ilang mga Pariseo na tagapagturo ng Kautusan at ipinaliwanag nilang sinabi,<< Wala kaming nakitang kasalanan sa taong ito. Baka may espirito o anghel na nakipag-usap sa kanya!>>
Lalong uminit ang kanilang pagtatalo hanggang sa natakot ang pinakamataas na pinunong sundalo na baka paghila hilahin ng mga tao si Pablo. Kaya nag-utos siya ng mga sundalo niya na bumaba at kunin si Pablo sa mga tao at dalhin siya sa kampo.
Kinagabihan, nagpakita ang Panginoon kay Pablo at sinabi sa kanya,<<Lakasan mo ang loob mo dahil kung paano ka nagpatotoo tungkol sa akin dito sa Jerusalem, ganoon din ang gawin mo sa Roma.>>
Kinaumagahan, meron mahigit na 40 Judio na nagtitipon upang iplano nila kung paano nila papatayin si Pablo. Isinumpa nila na hindi sila kakain at iinom hanggang hindi nila mapapatay si Pablo.
<range>
Kaya pumunta sila sa namumunong pari at sa matatandang nanunungkulan at sinabi sa kanila, <<Isinumpa namin na hindi kami kakain ng kahit anuman hanggang hindi namin mapapatay si Pablo.
Kaya kayo at ang mga matatandang Judio na naglilitis, hilingin ninyo sa pinakamataas na pinunong sundalong Romano na gusto pa ninyong papuntahin muli dito si Pablo. Sabihin ninyo na gusto pa ninyo siyang litising mabuti. Pero bago pa siya makarating dito, tatambangan na namin siya.>>
Ngunit ang plano nila, narinig ng lalake na pamangkin ni Pablo na anak ng kapatid niyang babae. Kaya pumasok siya sa kampo ng mga sundalo at ipinaalam kay Pablo iyan.
Tinawag ni Pablo ang isa sa mga kapitan ng sundalo doon at sinabi niya, <<Papuntahin mo ang binatang ito sa pinakamataas na pinunong sundalo, dahil may sasabihin siya sa kanya.>>
Kaya ipinunta nga siya ng kapitan sa pinakamataas na pinunong sundalo. Pagdating nila doon, sinabi ng kapitan, <<Tinawag ako ni Pablo na nakabilanggo at nakiusap siya sa akin na papuntahin ko dito sa iyo ang binatang ito, dahil may sasabihin siya sa iyo.>>
Inakay ng pinakamataas na pinunong sundalo ang binata at ipinunta niya siya sa lugar na walang ibang makakarinig at tinanong niya siya, <<Ano ang sasabihin mo sa akin?>>
Sinabi ng binata, <<Nagkasundo ang mga Judio na hilingin sa iyo na papuntahin si Pablo bukas sa matatandang Judio na naglilitis, dahil lilitisin nila kunwari ng mabuti.
Ngunit huwag kang maniwala sa kanila, dahil meron mahigit 40 katao ang nagbabantay na tatambang sa kanya. Isinumpa nila na hindi sila kakain at iinom hangga't hindi nila napapatay si Pablo. Ngayon, nakahanda na sila. Naghihintay nalang sila ng pahintulot mo.>>
Sinabi ng pinakamataas na pinunong sundalo sa kanya, <<Huwag mong sasabihin kahit kanino na ibinalita mo ito sa akin.>> At pinauwi niya ang binata.
Kaagad ipinatawag ng pinakamataas na pinunong sundalo ang dalawang kapitan ng mga sundalo at sinabi sa kanila, <<Maghanda kayo ng 200 sundalo at papupuntahin ko kayo sa Cesarea. Magsama rin kayo ng 70 na sundalo na nakakabayo at 200 na sundalo na nakasibat. Aalis kayo mamayang alas nuwebe ng gabi.
Maghanda rin kayo ng mga kabayong sasakyan ni Pablo. Bantayan ninyo siyang mabuti upang walang mangyari sa kanya hanggang sa makarating siya kay Gobernador Felix.>>
At sumulat ang pinakamataas na pinuno ng sundalo kay Gobernador Felix. Ganito ang isinulat niya,
<<Kagalang galang na Gobernador Felix, ako si Claudio Lisias na sumulat sa iyo. Kumusta kana.
Ang taong ibinibigay ko sa iyo ay hinuli ng mga Judio at papatayin nila siya. Ngunit nalaman ko na isa pala siyang Romano. Kaya nagsama ako ng mga sundalo at iniligtas siya.
Iniharap ko siya sa mga matatandang Judio na naglilitis upang malaman ko kung ano ang ibinibintang nila sa kanya.
Nalaman kong ang ibinibintang sa kanya ay tungkol lang pala sa kautusan ng relihiyon nila. Ngunit walang sapat na dahilan upang ipabilanggo o ipapatay siya.
Kaya nang malaman ko ang plano ng mga Judio na patayin siya, kaagad ko siyang ipinapunta sa iyo. Sinabi ko rin sa mga nagdedemanda sa kanya na magdemanda sila sa iyo.>>
Sinunod ng mga sundalo ang utos sa kanila. At sa gabing iyon, kinuha nila si Pablo sa bayan ng Antipatris.
Kinabukasan, ang mga sundalo na hindi nakakabayo, bumalik sila sa kampo. Ngunit ang mga sundalo na nakakabayo, sinamahan nila si Pablo papunta sa bayan ng Cesarea.
Nang dumating sila sa Cesarea, iniharap nila si Pablo sa gobernador at ibinigay ang sulat.
Binasa niya ito at tinanong niya si Pablo, <<Taga saan ka.>> Sumagot si Pablo, <<Taga Cilicia ako.>> Nang malaman niyang taga Cilicia si Pablo,
sinabi niya,<<Kung darating ang mga nagdedemanda sa iyo, pakikinggan ko ang kaso mo.>> At ipinabantay ng Gobernador si Pablo sa Palasyo na ipinagawa ni Haring Herodes.
Pagkalipas ng limang araw, pumunta sa Cesarea si Ananias na pinakapunong pari. Kasama niya ang ilang matatandang nanunungkulan at ang abogadong si Tertulo. Humarap sila kay Gobernador Felix at sinabi nila ang paratang nila kay Pablo.
Nang iniharap na nila sa kanila si Pablo, sinimulan na ni Tertulo ang paratang sa kanya. Sinabi niya, <<Kagalang-galang na Gobernador, dahil sa magandang pamamahala mo, may kapayapaan dito sa bansa namin at marami ang binago mo na ikinabuti ng bansa namin.
Kaya kahit saan man at kahit kailanman, walang hanggan ang pasasalamat namin sa iyo at hindi namin malilimutan iyan.
Ngayon, ayaw naming mahabala ka. Kaya nakikiusap ako sa iyo na kung maaari, pakinggan mo ang maikli naming sasabihin.
Nakita namin na nanggugulo sa mga Judio ang taong ito kahit saan mang lugar siya pumunta at siya ang namumuno sa relihiyon na tinatawag na Nazareno.
Kahit ang aming templo, gusto niyang dumihan. Kaya hinuli namin siya. [ Lilitisan na sana namin siya ayon sa Kautusan namin,
ngunit dumating ang pinakamataas na pinuno ng sundalo na si Lisias at pilit niyang kinuha sa amin si Pablo.
At sinabi rin niya na kung sino man ang may paratang kay Pablo, kailangan pumunta siya sa iyo.] Kung lilitisin mo ang taong ito, malalaman mo ang lahat ng ipinaparatang namin sa kanya.>>
At sumang-ayon rin ang mga Judio sa lahat ng sinabi ni Tertulo.
Nang senenyasan ng Gobernador si Pablo na siya na ang magsasalita, sinabi niya, <<Kagalang galang na Gobernador, alam kong matagal na kayong naglilitis sa bansang ito. Kaya masaya akong ipagtanggol ang sarili ko sa harapan mo.
Kung magtatanong ka sa ibang tao, malalaman mong wala pang labing dalawang araw ang pagdating ko sa Jerusalem upang sumamba.
Ang mga Judiong iyan, kahit minsan hindi nila ako nakitang nakipagtalo kahit kaninuman sa templo o nanggulo sa bahay na pinagtitipunan ng mga Judio o kahit saan man sa Jerusalem.
Wala silang napatunayan sa ipinaparatang nila sa akin.
Ngunit inaamin ko sa inyo na pinupuri ko ang Diyos ng mga ninuno namin ayon sa pagtuturo ni Jesus. Ngunit sa tingin pala nila ay hindi tama ang pananampalataya ko. Ngunit naniniwala rin ako sa lahat ng nasa Kautusan na ipinasulat kay Moises at sa lahat ng isinulat ng mga propeta.
Katulad din ng mga kapwa ko Judio, sigurado rin akong bubuhayin ng Diyos ang lahat ng tao, matuwid man o hindi.
Kaya sinisikap ko na palaging gumawa ng mabuti upang maging malinis ang aking konsensiya sa harapan ng Diyos at sa mga tao.>>
<<Pagkatapos ng ilang taon na wala ako sa Jerusalem, bumalik ako doon upang magdala ng tulong sa mga mahihirap na kapwa ko Judio at upang maghandog ako sa Diyos sa templo.
Pagkatapos kong gawin sa templo ang ipinapagawa ng kautusan tungkol sa paglilinis, nadatnan nila ako doon na naghahandog. Kakaunti lang ang mga tao sa templo sa oras na iyon at walang gulo.
Ngunit may mga Judio doon na galing sa probinsya ng Asia na nakakita sa akin. Dapat sana sila ang nandito na magdedemanda sa iyo, kung talagang meron silang paratang laban sa akin.
Dahil wala sila dito, ang mga tao nalang na nandito ang magsasalita kung ano ang kasalanan na nakita nila sa akin noong nilitis nila ako sa mga matatandang Judio na naglilitis.
Sapagkat wala akong ibang sinabi sa harapan nila kundi ito lang ang malakas kong sinabi, <Pinaparatangan ninyo ako ngayon, dahil naniniwala akong muling mabubuhay ang mga patay.> >>
Marami na ang nalaman ni Gobernador Felix tungkol sa pagtuturo kay Jesus. Kaya ipinatigil niya ang paglilitis. Sinabi niya, <<Kung darating ang pinakamataas na pinuno ng sundalo na si Lisias, lilitisin ko ang kasong ito.>>
Pagkatapos, iniutos ni Gobernador Felix sa namumunong sundalo na, <<Bantayan ninyong mabuti si Pablo, pero huwag ninyong higpitan. Pabayaan ninyo ang mga kaibigan niya na dumalaw at tumulong sa mga pangangailangan niya.>>
Pagkatapos, may pinuntahan si Gobernador Felix. At nang makalipas ang ilang araw, bumalik siya kasama ang asawa niya na si Drusila na isang Judio. Ipinatawag niya si Pablo upang pakinggan niya ang mga sasabihin niya tungkol sa pananampalataya kay Cristo Jesus.
Ngunit nang ipinaliwanag ni Pablo ang tungkol sa matuwid na pamumuhay, sa pagpipigil sa sarili, at tungkol sa darating na Araw ng Paghuhukom, natakot si Gobernador Felix. Kaya sinabi niya kay Pablo,<< Tama na muna iyan! Ipapatawag nalang kitang muli kung may panahon ako.>>
Palagi niyang ipinapatawag si Pablo upang kausapin, dahil hinihintay niya na bayaran siya ni Pablo.
At dahil gusto ni Felix na magustuhan siya ng mga Judio, pinabayaan niya si Pablo sa bilangguan. Nang makalipas ang dalawang taon, ipinalit kay Felix si Porcio Festo bilang Gobernador.
Si Festo ang bagong gubernador, dumating siya sa probinsya ng Judea sa bayan ng Cesarea. Pagkalipas ng tatlong araw, pumunta siya sa Jerusalem.
Pumunta sa kanya ang mga namumunong pari at matatandang Judio dahil sinabi nila ang paratang nila kay Pablo. Hiniling nila kay Festo na bigyan sila ng pahintulot na ipadala si Pablo sa Jerusalem. Sinabi nila iyan dahil may plano sila na tambangan si Pablo sa daan upang patayin.
<range>
Sumagot si Festo, <<Binabantayan si Pablo sa bilangguan ng Cesarea at kaagad din akong babalik doon.
Kaya isama ninyo sa akin ang mga nanunungkulan ninyo. Kung may nagawa siyang kasalanan, doon na sila magdemanda.>>
Nagpalipas muna ng walo o sampong araw si Gobernador Festo sa Jerusalem. Pagkatapos, bumalik siya sa Cesarea. Kinabukasan, umupo siya sa pinaglilitisan at nag-utos siya na iharap sa kanya si Pablo.
Pagdating ni Pablo, kaagad siyang pinalibutan ng mga Judio na galing sa Jerusalem. At marami ang mabibigat na paratang nila sa kanya, pero hindi naman nila talagang napatunayan.
Ipinagtanggol ni Pablo ang kanyang sarili, <<Wala akong nagawang kasalanan laban sa Kautusan ng mga Judio, sa templo o sa Emperador.>>
Ngunit, dahil gusto ni Gobernador Festo na magustuhan siya ng mga Judio, tinanong niya si Pablo, <<Gusto mo bang pumunta sa Jerusalem at doon ko lilitisin ang kaso mo?>>
Ngunit sumagot si Pablo,<<Dito ako nakatayo sa isang pinaglilitisan ng Emperador. Dito ninyo ako dapat litisin. Wala akong ginawang kasalanan sa mga Judio at alam mo iyan.
Kung totoong nilabag ko ang kautusan at dapat akong hatulan ng kamatayan, tinatanggap ko ang hatol sa akin. Ngunit kung walang katotohanan ang ipinaparatang nila sa akin, hindi ako dapat ipagkatiwala sa kanila. Kaya inilapit ko sa Emperador ng Roma ang kaso ko!>>
Nagtanong si Festo sa mga kasama niyang nanunungkulan. Pagkatapos, sinabi niya kay Pablo, <<Dahil gusto mong ilapit sa Emperador ang kaso mo, ipapadala kita sa kanya.>>
Pagkalipas ng ilang araw, dumating sa Cesarea si Haring Agripa at ang kapatid niyang si Bernice dahil gusto nilang dalawin si Gobernador Festo.
Nanatili sila roon nang ilang araw at sinabi ni Festo kay Haring Agripa ang tungkol sa kaso ni Pablo. Sinabi niya, <<May lalaki dito na nakakulong na matagal ng iniwan ni Gobernador Felix.
Noong nasa Jerusalem ako, idiniga namumunong pari at ng matatandang nanunungkulan ng mga Judio ang taong ito. Hiniling nila sa akin na hatulan ko siya.>>
<<Sinabi ko sa kanila na hindi nakaugalian ng mga Romano na parusahan ang kahit sinumang tao na hindi pa nagkaharap ang nagpaparatang at ang pinagbibintanganan at hindi pa nabigyan ng panahon na maipagtanggol ang kanyang sarili.
Kaya sa pagbabalik ko sa Cesarea, sumama sila sa akin. Kinabukasan kaagad akong umupo sa korte at ipinakuha ko ang taong iyon.
Akala ko may mabigat silang ipinaparatang sa kanya, ngunit ng magkaharap harap na sila, wala naman pala.
Ang mga ikinagagalit lang naman nila ay tungkol lang sa relihiyon nila at sa isang taong nagngangalangan Jesus. Namatay na ang taong iyon, pero ipinipilit ni Pablo na buhay siya.
Hindi ko alam kung ano ang gagawin ko sa kasong ito. Kaya tinanong ko si Pablo kung gusto niyang pumunta sa Jerusalem dahil doon ko lilitisin ang kaso niya.
Pero ipinilit ni Pablo na ilapit sa Emperador ang kaso niya. Kaya nag-utos akong bantayan siya hanggang sa maihatid ko siya sa Emperador.>>
Sinabi ni Haring Agripa kay Gobernador Festo, <<Gusto kong marinig ang taong iyon.>> Sumagot si Gobernador Festo, <<Oo, bukas maririnig mo siya.>>
Kinabukasan, dumating sa korte sina Haring Agripa at si Bernice na nakasuot ng maganda. Maraming pinuno ng mga sundalo at mga kilalang tao sa bayan na sumama sa kanila. Pagkatapos, ipinakuha ni Gobernador Festo si Pablo at ipinapasok na.
Sinabi ni Gobernador Festo, <<Kagalang galang na Haring Agripa at kayong lahat na nandito ngayon, iyan na ang taong idinimanda sa akin ng mga Judio dito sa Cesarea at sa Jerusalem. Malakas nilang sinabi na, <Ang taong iyan, hindi na siya dapat mabuhay.>
Ngunit sa paglilitis ko, wala akong nakitang dahilan upang hatulan siya ng kamatayan. At dahil ipinilit niyang ilapit sa Emperador ang kaso niya, nagdisiyon ako na ipadala siya sa Emperador.
Ngunit wala akong maisulat na dahilan sa Emperador tungkol sa taong iyan na ipinadala ko doon sa kanya. Kaya inihaharap ko siya sa inyo at lalo na nga sa iyo Haring Agripa upang pagkatapos ng paglilitis natin sa kanya, may maisulat na ako.
Sapagkat hindi ko maaaring ipadala sa Emperador ang isang tao na nakasukul kung walang malinaw na paratang laban sa kanya.>>
Pagkatapos, sinabi ni Haring Agripa kay Pablo, <<Maaari munang sabihin ang pagtatanggol mo sa sarili mo!>> Kaya sumenyas si Pablo na magsasalita na siya.
Sinabi niya, <<Iginagalang kong Haring Agripa, mapalad ako dahil binigyan mo ako ng panahon na tumayo sa harapan mo upang ipagtanggol ko ang sarili ko sa lahat ng ibinibintang ng mga Judio sa akin.
Lalo na't alam mo ang lahat ng kaugalihan at ang mga pagtatalo ng mga Judio. Kaya hinihiling ko, kung maaari, pakinggan mo ang sasabihin ko.>>
<<Alam ng mga Judio kung paano ang pamumuhay ko mula pa nang bata ako sa sarili kong bayan hanggang sa nandito ako sa Jerusalem.
Kung magsasalita lang sana sila ng totoo, sila ang makakapagpatotoo na mula pa noong una, isa na akong Pariseo na pinakamahigpit sa relihiyon naming mga Judio.
Kaya heto ako ngayon sa korte dahil sa katiyakan kong tutuparin ng Diyos ang ipinangako niya sa mga ninuno namin.
Ang pangakong iyan, ang siyang katiyakan din ng labindalawang lahi namin. Kaya araw at gabi naming pinupuri ang Diyos. Haring Agripa, dahil sa pananampalataya ko sa mga iyan, pinagbibintanganan ako ng mga Judio.
At kayong mga Judio, bakit hindi kayo makapaniwala na kayang buhayin ng Diyos ang mga patay?
<<Noong una, naisip ko na dapat kong gawin ang aking makakaya na kalabanin si Jesus na taga Nazaret.
Ganoon ang ginawa ko noong una sa Jerusalem. Sa pamamagitan ng karapatan na ibinigay sa akin ng mga namumunong pari, marami ang sumasampalataya kay Jesus na ipinakulong ko. At nang hatulan sila ng kamatayan, sumang-ayon din ako sa kanila.
Ilang beses na akong pumupunta sa bahay na pinagtitipunan ng mga Judio upang parusahan sila at pilitin ko silang magsalita laban kay Jesus. Sa sobrang galit ko sa kanila, inuusig ko sila hanggang sa malalayong lugar.>>
<<Iyan ang dahilan na pumunta ako sa Damasco na may dalang sulat na galing sa mga namumunong pari. Ang sulat na iyon, ang siyang nagbigay sa akin ng karapatan at pahintulot na hulihin ang mga manampalataya kay Jesus.
Haring Agripa, habang naglalakad ako papunta sa Damasco, nang tanghaling tapat, bigla nalang kumislap sa palibot namin ang nakakasilaw na liwanag na galing sa langit.
Napadapa kaming lahat sa lupa at may narinig akong tinig na nagsasalita sa akin sa salitang Hebreo, <Saulo, Saulo, bakit mo ako inuusig? Pinaparusahan mo lang ang sarili mo. Para kalang sumisipa sa matulis na kahoy.>
Nagtanong ako, <Panginoon, sino ka?>> Sumagot ang Panginoon, <<Ako si Jesus na inuusig mo.
Tumayo kana. Nagpakita ako sa iyo dahil pinili kitang maging lingkod ko at magpapatotoo ng nakita mo sa akin ngayon at mga ipapakita ko pa sa iyo.
Ililigtas kita sa mga kapwa mo Judio at sa mga hindi Judio na pinapapunta ko sa iyo sa pangalan ko.
Iuutos kita sa kanila upang buksan mo ang mga mata nila upang ibalik na sila sa liwanag ng kapangyarihan ng Diyos mula sa madilim na kapangyarihan ni Satanas. Sa pamamagitan ng pananampalataya nila sa akin, patatawarin sila sa mga kasalanan nila at masasama sila sa mga taong pinili ng Diyos na kanya lang.>>
<<Kaya Haring Agripa, sinunod ko ang sinabi sa pangitain na ipinakita sa akin mula sa langit.
Ang una kong ginawa ay nangaral ako sa Damasco at pagkatapos, sa Jerusalem. Mula sa Jerusalem pinuntahan ko ang buong Judea at pinuntahan ko rin ang mga hindi Judio. Ipinangaral ko sa kanila na dapat nilang pagsisihan ang mga kasalanan nila at bumalik sa Diyos at ipakita nila sa pamamagitan ng mga gawa nila na totoong nagsisi na sila.
Dahil sa pangangaral ko, hinuli ako ng mga Judio doon sa templo at gusto sana nila akong patayin.
Ngunit tinutulungan ako ng Diyos hanggang sa araw na ito. Kaya nandito ako ngayon upang magpapatotoo sa lahat, sa mga kilalang tao o hindi. Wala akong ibang sasabihin kundi yong ipinasulat sa mga propeta at ipinasulat kay Moises.
Sinabi nila na ang Cristo na ipinangako ng Diyos, kailangan niyang makaranas ng kahirapan at mamatay at mauuna siyang mabubuhay mula sa kamatayan upang maipangaral sa mga Judio at sa mga hindi Judio na maliligtas na sila sa mga kasalanan nila na naliwanagan na sila.>>
Habang nagsasalita pa si Pablo, malakas na sinabi ni Festo, <<Nababaliw ka na Pablo! Nasira na ang utak mo, dahil sa sobrang pag-aaral.>>
Sumagot si Pablo,<< Kagalang-galang na Festo, hindi ako baliw. Totoo ang mga sinasabi ko at matino ang pag-iisip ko.
Ang mga bagay na ito, alam ni Haring Agripa. Kaya hindi ako natatakot na magsalita sa kanya. Sigurado akong alam niya ang mga bagay na ito, dahil hindi lang sa lihim nangyari.
Haring Agripa, naniniwala kaba sa mga sinasabi ng mga propeta? Alam kong naniniwala ka.>>
Sumagot si Haring Agripa, <<Akala mo ba kaagad mo akong mahihikayat na maging Cristiano.>>
Sumagot si Pablo, <<Ang hinihiling ko sa Diyos, matagalan man o hindi, hindi lang ikaw kundi ang lahat ng nakikinig sa akin ngayon ay magiging Cristiano katulad ko. Ngunit hindi ko gusto na makulong kayo.>>
Pagkatapos, tumayo ang hari at ang Gobernador at si Bernice, at ang lahat ng kasama nilang nakaupo doon.
Nang lumabas sila, sinabi nila sa bawat isa, <<Wala namang anumang ginawa ang taong iyon upang hatulan ng kamatayan o ikulong.>>
Sinabi ni Haring Agripa kay Gobernador Festo, <<Kung hindi lang sana niya inilapit sa Emperador ang kaso niya, maaari na sana siyang palayain.>>
Nang napagkasunduan nila na maglayag kami papunta sa Italia, ipinagkatiwala nila kay Julio si Pablo at ang ibang nakabilanggo. Si Julio, isa siyang pinuno ng mga sundalong Romano na tinatawag na << Batalyon ng Emperador.>>
Doon sa Cesarea, may isang barko na galing sa bayan ng Adramicio na papunta sa mga daungan ng probinsya ng Asia. Doon kami sumakay. Sumama sa amin si Aristarco na taga bayan ng Tesalonica sa probinsya ng Macedonia.
Kinabukasan, nakarating kami sa bayan ng Sidon. Mabuti ang kalooban ni Julio kay Pablo. Kaya pinahintulutan niyang mamasyal si Pablo sa mga kaibigan doon upang matulungan siya sa mga kailangan niya.
Mula sa Sidon, muli kaming naglayag. Ngunit nasasalungat kami ng hangin. Pero nakasalungat kami sa hangin. Kaya dumaan nalang kami sa kabila ng isla ng Cyprus na nakatago sa hangin.
Dumaan kami sa dagat na nasa bandang gilid ng probinsya ng Cilicia at sa probinsya ng Pamfilia at nakarating kami sa probinsya ng Mira sa probinsya ng Licia.
Si Julio na pinuno ng sundalo, nakakita siya ng barko na galing sa bayan ng Alejandria na papunta sa Italia. Kaya pinasakay niya kami sa barkong iyan.
Hinay-hinay lang ang barko na sinakyan namin dahil salungat kami sa hangin. Nagtagal kami ng ilang araw at nahirapan kami hanggang sa makarating kami malapit sa Cinido. Kaya dahil hindi kami nakapunta sa Cinido, pumunta nalang kami sa kabila ng Creta na tahimik sa hangin at dumaan nalang kami malapit sa Salmon.
Gumidgid kami, pero nahirapan parin kami bago kami makarating sa lugar na tinatawag na, << Magagandang daungan.>> Malapit ito sa bayan ng Lasea.
Natagalan kami doon hanggang sa nadatnan kami ng panahon na nakakatakot na maglakbay, dahil lumipas na ang Araw ng Pag-aayuno. Kaya pinayuhan ni Pablo ang mga kasama namin,
<<Mga kapatid ko, sa tingin ko, nakakatakot kung maglalakbay pa tayo at hindi lang ang mga karga at barko ang mawawala, baka pati ang buhay natin.>>
Ngunit hindi pinaniwalaan ng pinunong si Julio ang sinabi ni Pablo, kundi pinaniwalaan niya yong sinabi ng may-ari ng barko at ang kapitan ng barko.
At dahil kung panahon ng taglamig hindi ligtas sa malakas na hangin ang daungan doon, sinabi ng mga kasama namin, <<Ipagpatuloy natin ang paglalakbay, baka makarating tayo sa isang daungan ng barko sa Fenix sa probinsya ng Creta. Kung makakarating tayo doon, mananatili muna tayo hanggang sa matapos ang panahon ng lamig, sapagkat nakatago sa hangin.>>
Nang umihip ang mahinang hangin na galing sa timog, sinabi ng mga kasama namin, <<Maaari na tayong maglakbay.>> Kaya itinaas nila ang pagpapahinto ng barko at gumidgid kami sa isla ng Creta.
Pero hindi nagtagal, lalong lumakas ang hangin na galing sa Creta.
Pagdating nang malakas na hangin sa amin, hindi na makaabante ang barko namin. Kaya pinabayaan nalang namin ang barko kung saan siya ihahampas ng hangin.
Nang nasa maliit na isla na kami na tinatawag na Cauda, nakapagtago kami ng kaunti. kahit nahihirapan kami, naisakay pa namin ang maliliit na bangka na dala ng barko upang hindi masira ito.
Nang maisakay na ang maliliit na bangka, tinalian nila ang barko ng malalaking tali upang hindi makalag. Dahil natatakot silang baka sumayad ang barko sa buhanginan na malapit sa Libya, ibinaba nila ang layag at pinabayaan nalang nilang tinangay ng hangin ang barko.
Sobrang lakas parin ng bagyo. Kaya kinabukasan, sinimulan nilang magtapon ng mga karga sa dagat.
Sa ikatlong araw, itinapon din nila ang mga gamit ng barko.
Sa loob ng ilang araw, hindi namin nakita ang araw at bituin at sobrang lakas parin ng bagyo. Kaya hindi na namin inisip na maliligtas pa kami.
Ilang araw ng hindi kumakain ang mga tao. Kaya tumayo si Pablo at sinabi niya sa kanila, <<Mga kaibigan, kung nakinig kayo sa akin na huwag na tayong umalis sa Creta, wala sanang karga na itinapon sa dagat at wala sanang nasira.
Pero ngayon, hinihiling ko sa inyo na patatagin ninyo ang inyong kalooban dahil walang mamamatay sa atin kundi ang barko lang ang masisira.
Sapagkat kagabi, nagpakita sa akin ang anghel ng Diyos ang Diyos na pinupuri at pinaglilingkuran ko.
Sinabi niya sa akin, <Huwag kang matakot Pablo! Dapat kang humarap sa Emperador ng Roma. Dahil sa awa ng Diyos sa iyo, ililigtas din niya ang lahat ng kasama mo sa barko.>
Kaya mga kapatid, patatagin ninyo ang kalooban ninyo! Dahil naniniwala ako sa Diyos na matutupad ang ipinapasabi niya sa akin.
Pero makakarating tayo sa isang isla.>>
Nang ikalabing apat na ng gabi, itinangay kami ng bagyo sa Dagat ng Mediteraneo. At nang hating gabi na, nalaman ng mga tripulante na malapit na kami sa tabing dagat.
Kaya sinukat nila ang lalim ng dagat at nalaman nilang 37 metro ang lalim. Pagkasulong nila ng kaunti, sinukat na naman nilang muli at 27 metro na lang ang lalim ng tubig.
At dahil sa takot naming mabangga sa mga bato, naghulog sila ng apat na angkla sa hulihan ng barko at nanalangin sila na kaagad na sanang umaga.
Gusto sana nang mga tripulante na iwanan na nila ang barko. Kaya ibinaba nila sa dagat ang bangka at ihulog nila kunwari ang mga pagpapahinto sa unahan ng barko.
Ngunit sinabi ni Pablo kay pinunong Julio at sa mga sundalo, <<Kung aalis ang mga tripulanteng ito sa barko, hindi kayo makakaligtas.>>
Kaya pinutol ng mga sundalo ang mga tali sa bangka at pinabayaan nilang maanod ito.
Nang madaling araw na, pinilit silang lahat ni Pablo na kumain. Sinabi niya, <<Dalawang linggo na kayong hindi kumakain sa paghihintay ninyong huminto ang bagyo.
Kaya kumain na kayo upang lumakas kayo, walang mamamatay sa inyo kahit isa.>>
Pagkatapos magsalita ni Pablo, kumuha siya ng tinapay at nagpasalamat siya sa Diyos sa harapan ng lahat. Hinati-hati niya ang tinapay at kumain siya.
Dahil sa sinabi ni Pablo, lumakas ang loob nila at kumain silang lahat.
Ang bilang naming lahat na nasa barko ay 276.
Nang makakain na ang lahat at nabusog na, itinapon nila sa dagat ang mga trigo na dinala nila upang pagataw-gataw ang barko.
Nang mag-uumaga na, nakita ng mga tripulante ang isang lugar na may daungan ngunit hindi nila alam kung ano ang lugar na iyon. Kaya nagkasundo sila na kung maaari, umabot sila doon.
Kaya pinutol nila ang mga tali na nakatali sa pinagpapahinto ng barko at iniwan nila ito sa dagat. Kinalag din nila ang mga tali sa timon at itinaas nila ang layag sa unahan ng barko upang itangay ng hangin ang barko papunta sa gilid.
Pero sumayad ang barko sa mababang tubig. Lumubog ang unahan nito at hindi na makaalis. Ang hulihan naman ng barko, nasira dahil sa malakas na salpok ng alon.
Papatayin na sana ng mga sundalo ang lahat na nakabilanggo upang walang makalangoy papunta sa gilid at makatakas.
Pero binawalan sila ng pinuno nila na si Julio dahil gusto niyang maligtas si Pablo. Iniutos niya na maunang lumundag ang marunong lumangoy at mauna na sa gilid.
At iniutos niya sa iba na kumuha sila ng mga tabla o kahoy na nanggaling sa barko upang may pagpagatawan. Ganoon ang ginawa namin. Kaya naligtas kami at nakarating kaming lahat sa gilid.
Nang makaligtas na kami, nalaman namin na ang islang iyon ay tinatawag na Malta.
Ang mga tao doon, napakabuti ng pagtanggap nila sa amin lahat. Dahil umuulan at malamig, nagsiga sila upang makapagpainit kami.
Kumuha si Pablo ng isang bigkis na kahoy na pagsiga. Ngunit nang isiga na niya sa apoy ang mga kahoy, bigla nalang lumabas ang isang ahas dahil sa init. Tinuklaw niya ang kamay ni Pablo at nagpulapot sa kanya.
Nang makita ng mga taga doon ang ahas na nakapulapot sa kamay ni Pablo, sinabi nila sa bawat isa, << Siguradong mamamatay tao iyan. Dahil kahit na naligtas siya sa dagat, ang dios na tinatawag na Katwiran, hindi niya gustong mabuhay pa siya.>>
Pero ipinagpag lang ni Pablo ang ahas sa apoy at hindi siya napano.
Hinihintay ng mga tao na mamaga ang kamay ni Pablo o kaya mabuwal siya at mamatay. Ngunit pagkatapos nilang maghintay ng matagal, walang nangyari kay Pablo. Kaya nagbago ang isip nila. Sinabi nila, << Isa siyang diyos!>>
Ang pangalan ng namumuno sa lugar nila ay si Publio. Ang lupa niya ay malapit sa lugar kung saan kami nakarating. Mabuti ang pagtanggap niya sa amin at sa loob ng tatlong araw nanatili kami doon sa kanila.
Nagkataon naman sa panahong iyon na nagkasakit ang ama ni Publio. Nilalagnat siya at nagtatae. Kaya pumasok si Pablo sa silid niya. Ipinatong niya ang kamay niya sa may sakit at nanalangin. Kaya gumaling ito.
Dahil sa nangyaring iyon, ang lahat ng may sakit sa islang iyon, pumunta sa amin at pinagaling din sila.
Binigyan nila kami ng maraming regalo. At nang paalis na kami, binigyan parin nila kami ng mga kailangan namin sa paglalayag.
Tatlong buwan bago kami nakaalis sa Malta. Sumakay kami sa isang barko na nagpalipas din doon ng panahon ng tag-lamig. Ang barkong ito ay galing sa bayan ng Alejandria at nakalarawan sa unahan nito ang kambal na diyos na sinasamba ng mga taga Alejandria.
Mula sa Malta, pumunta kami sa bayan Siracusa at nanatili kami ng tatlong araw doon.
Mula roon, ipinagpatuloy namin ang paglalakbay namin hanggang sa nakarating kami sa bayan ng Regio. Kinabukasan, umihip ang hangin mula sa timog at sa pangalawang araw, nakarating kami sa bayan ng Puteoli.
Doon may nakita kaming mga kapatid sa Panginoon. At pinakiusapan nila kami na manatili muna sa kanila ng isang isang linggo. Pagkatapos, dumaretso kami sa Roma.
Nang mabalitaan ng mga kapatid sa Roma na nasa daan na kami papunta doon, sinalubong nila kami sa palengke ng Apio at sa Tatlong Bahay na Tinutuluyan. Nang makita ni Pablo ang mga kapatid, nagpasalamat siya sa Diyos at lumakas ang kalooban niya.
Pagdating namin sa Roma, pinahintulutan si Pablo na mangupahan ng sarili niyang tutuluyan, pero kasama niya ang isang sundalo na nagbabantay sa kanya.
Pagkaraan nang tatlong araw, ipinatawag ni Pablo ang mga pinuno ng mga Judio sa Roma. Nang magkatipon na sila, sinabi niya, << Mga kapatid ko, kahit wala akong ginawang kasalanan laban sa mga kapwa natin Judio o sa mga nakaugalian na nagmula sa mga ninuno natin, hinuli nila ako sa Jerusalem at ibinigay sa mga may katungkulan dito sa Romano.
Nang linitis ako ng mga Romano na may katungkulan, palalayain na sana nila ako, dahil wala akong nagawang masama upang hatulan ng kamatayan.
Ngunit hindi talagang gusto ng mga kapwa nating Judio na palayain ako. Kaya napilitan akong ilapit sa Emperador ang kaso ko, kahit wala akong maipaparatang sa mga kapwa nating Judio.
Kaya ipinatawag ko kayo upang makausap. Ikinadena nila ako dahil sa pananampalataya ko sa Tagapagligtas na inaasahan ng mga Israelita.>>
Sinagot nila si Pablo, <<Wala kaming natanggap na sulat galing sa probinsyan ng Judea tungkol sa iyo. Ang mga kapatid nating mga Judio ay dumating dito galing sa Jerusalem, wala rin silang ibinalita o sinabi laban sa iyo.
Ganoon paman, gusto naming marinig kung ano ang masasabi mo, dahil alam namin na kahit saang lugar, may nagsasalita ng masama laban sa sekta ninyong mananampalataya kay Jesus.>>
Kaya naghanda sila ng araw kung kailan sila magtitipong muli. Pagdating ng araw na iyon, maraming pumunta sa bahay na tinutuluyan ni Pablo. Mula umaga hanggang gabi, ipinatotoo niya ang tungkol sa paghahari ng Diyos at ipinaliwanag niya ang tungkol kay Jesus sa pamamagitan ng Kautusan na ipinasulat kay Moises at sa mga isinulat ng mga propeta. Ginawa niya iyan upang sumampalataya sila kay Jesus.
Ang iba, naniwala sa sinabi ni Pablo pero ang iba, hindi.
Kaya hindi sila nagkakasundo sa sinabi ni Pablo. Nang naghahanda n silang umalis, sinabi ni Pablo sa kanila, <<Totoo ang sinabi ng Espirito ng Diyos sa mga ninuno natin sa pamamagitan ni Propeta Isaias!
Dahil ganito ang sinabi niya, <<Puntahan mo ang mga taong ito at sabihin mo sa kanila, << Kahit makinig man sila, hindi sila makakaunawa, at tumingin man sila ng tumingin, hindi sila makakakita.
Sapagkat matigas ang puso nila. Tinakpan nila ang tenga nila at ipinikit nila ang mga mata nila. Dahil baka makakita ang mga mata nila, makarinig ang mga tenga nila at makaunawa sila. Kung ganoon, lumapit sila sa akin at pagagalingin ko sila.>> > >>
Sinabi parin ni Pablo, <<Gusto kong ipaalam sa inyo na sinabi na sa mga hindi Judio ang salita ng Diyos tungkol sa kaligtasan at talagang nakikinig sila.
[Pagkasabi ni Pablo niyan, nagsiuwian ang mga Judio na mainit ang pagtatalo.>>]
Nanatili si Pablo sa bahay na inuupahan niya ng dalawang taon at tinatanggap niya ang lahat ng pumupunta sa kanya.
Ipinangaral niya sa kanila ang tungkol sa paghahari ng Dios at tungkol sa Panginoong Jesu Cristo. Wala siyang takot na nangangaral at walang humahadlang sa kanya.
Ako si Pablo na alipin ni Jesu Cristo. Tinawag ako ng Diyos na maging apostol upang ipangaral ang Magandang Balita.
Ang Magandang Balitang iyan ay ipinangako ng Diyos noong una pa sa pamamagitan ng mga propeta niya at nakasulat iyan sa Banal na Kasulatan.
Ang balitang iyan ay tungkol sa Anak niya na siyang Panginoon nating Jesu Cristo. Noong naging tao siya, nagmula siya sa lahi ni Haring David. Noong nabuhay siyang muli mula sa mga patay, napatunayang siya ang makapangyarihang Anak ng Diyos sa pamamagitan ng Ispirito ng Diyos na banal.
<range>
Sa pamamagitan ni Jesus, tinanggap namin ang kabutihan at pagkaapostol namin upang ang mga hindi Judio ay maakay namin silang sumampalataya at sumunod kay Jesus. Ginagawa namin ito upang parangalan siya.
At kahit kayo na mga mananampalataya diyan sa bayan ng Roma, kasama din kayo sa mga tinawag ng Diyos na maging tagasunod ni Jesu Cristo.
Sumulat ako sa inyong lahat diyan sa Roma na minamahal ng Diyos at pinili niyang kanya lang. Gusto kong manatili sa inyo ang kabutihan at kapayapaan na galing sa Ama nating Diyos at Panginoon nating Jesu Cristo.
Una sa lahat, nagpapasalamat ako sa Diyos sa pamamagitan ni Jesu Cristo dahil nabalita ang pananampalataya ninyo sa buong mundo.
Ang Diyos na pinaglilingkuran ko ng buong puso sa pamamagitan ng pangangaral ko ng Magandang Balita tungkol sa Anak niya, alam niya na palagi akong nananalangin para sa inyo.
Palagi akong nananalangin sa Diyos na loobin niya na makapunta ako diyan sa inyo.
Sabik na sabik na akong makita kayo at sabihin sa inyo ang mensahe na galing sa Ispirito ng Diyos upang tumatag ang pananampalataya ninyo.
Ang ibig kong sabihin, magtulungan tayong magpalakasan sa pananampalataya ng bawat isa.
Mga kapatid, nais kong malaman ninyo na ilang beses ko nang inisip na pumunta diyan, ngunit palaging may humahadlang. Gusto kong makapunta diyan upang may mahikayat pa ako sa pananampalataya kay Cristo, katulad ng ginawa ko sa mga hindi Judio sa mga pinuntahan kong lugar.
Dahil pananagutan ko sa Diyos kung hindi ko ipapangaral ang Magandang Balita sa mga nag-aral at sa hindi nag-aral, sa mga marurunong at sa walang alam.
Kaya iyan ang dahilan na nananabik akong ipangaral ang Magandang Balita diyan sa inyo sa Roma.
Hindi ko ikinahihiyang ipangaral ang Magandang Balita tungkol kay Cristo, dahil iyan ang kapangyarihan ng Diyos upang maligtas sa kaparusahan ang sinumang sumampalataya kay Jesus. Ang unang maliligtas ay ang mga Judio pagkatapos ang mga hindi Judio.
Sapagkat sa pamamagitan ng Magandang Balita, malalaman natin kung paano tayo itinuturing ng Diyos na matuwid. At maituturing lang tayong matuwid sa pamamagitan ng pananampalataya natin sa kanya ayon sa Kasulatan, <<Ang taong itinuturing ng Diyos na matuwid dahil sa pananampalataya niya, mabubuhay siya ng walang hanggan.>>
Ang Diyos na nasa langit, ipinapakita niya ang galit niya sa mga taong hindi kumikilala sa kanya at sa gumagawa ng kasamaan. Dahil sa kasamaan nila, hinahadlangan nila ang kaalaman sa katotohanan tungkol sa Diyos.
Sapagkat malinaw sa kanila ang katotohanan tungkol sa Diyos, dahil ipinaalam na ng Diyos sa kanila.
Hindi nakikita ang Diyos ngunit mula ng ginawa niya ang lahat ng bagay dito sa mundo, ang pagkaDiyos niya at ang walang hanggang kapangyarihan niya ay ipinakita na niya sa pamamagitan ng paglikha niya. Kaya wala na silang dahilan na hindi nila alam ang Diyos.
Sapagkat kahit alam na nila na ang Diyos ang lumikha ng lahat ng bagay, hindi nila siya pinupuri at hindi nila siya pinapasalamatan, kundi ang iniisip nila ay pawang walang kabuluhan, at ang isip nila na walang pang-unawa at puno na ng kadiliman.
Nagmamarunong sila, pero wala naman silang alam.
Ang pagpupuri nila sa Kadakilaan ng Diyos na walang kamatayan, pinalitan nila ng pagpupuri sa ribulto ng mga diyus-diyosan na katulad ng taong namamatay, mga ibon, mga hayop na may apat na paa at mga hayop na gumagapang sa lupa.
Kaya pinabayaan na sila ng Diyos sa masasamang kagustuhan ng puso nila hanggang sa gumawa sila ng nakakadiri at nakakahiya sa bawat isa.
Ang katotohanan tungkol sa Diyos ay tinalikuran nila at pinalitan nila ng kasinungalingan. Pinuri nila at pinaglingkuran ang mga bagay dito sa mundo na nilikha ng Diyos pero ang Diyos naman ang dapat purihin kailanman. Opo Panginoon!
Dahil hindi nila gustong kilalanin ang Diyos, pinabayaan niya sila sa kagustuhan ng katawan nila na nakakahiya. Ayaw nang makipagtalik ang mga babae sa lalake. Ang gusto nila makipagtalik sila sa katulad nilang babae.
Ganoon din ang mga lalake. Ayaw na nilang makipagtalik sa babae. Ang gusto nila makipagtalik sila sa katulad nilang lalake. Ginagawa nila ang mga nakakadiri. Kaya pinarusahan niya sila ayon sa masasama nilang gawa.
At dahil ayaw nilang kilalanin ang Diyos, pinabayaan na niya sila sa walang kwenta nilang pag-iisip upang gawin nila ang mga bagay na hindi sana nila dapat gawin.
Naging alipin sila ng lahat ng kasamaan, kasakiman, masasamang plano, inggitan, pagpatay ng tao, pakikipagtalo at pandaraya. Palagi silang nag-iisip ng masama sa kapwa nila at nagkukwento ng walang kabuluhan tungkol sa kapwa nila
Sinisira nila ang kapwa nila, galit na galit sila sa Diyos, mga wala silang paggalang, mapagmataas at mayayabang sila. Hinahanap-hanap nila ang masamang ginagawa nila at lumalaban sila sa magulang nila.
Walang pang-unawa, mga traydor, walang pagmamahal at walang awa sa kapwa.
Alam nila ang utos ng Diyos na kung gagawin nila ang ganyang kasalanan, dapat silang parusahan ng kamatayan. Ngunit ipinagpapatuloy pa rin nila ang paggawa ng ganoon at natutuwa pa sila na makakita ng ibang gumagawa ng ganoon.
Ngayon, baka sabihin mong dapat lang na hatulan ang mga taong iyan dahil sa kasamaan nila. Ngunit kung hinahatulan mo ang kapwa mo, para mo ng hinatulan ang sarili mo, dahil ginagawa mo rin ang masama nilang ginagawa.
Alam natin na makatarungan ang paghahatol ng Diyos sa mga taong gumagawa ng masama.
Ngunit sino ka upang hatulan ang iba kung ginagawa mo rin ang ginagawa nilang masama? Akala mo ba maliligtas ka sa paghahatol ng Diyos dahil alam mong mabuti siya at mapagtiis at hindi kaagad nagpaparusa ng kasalanan natin? Kailangan mong malaman na ang Diyos ay mabuti sa iyo dahil binibigyan ka niya ng pagkakataon upang magsisi sa mga kasalanan mo.
<range>
Ngunit dahil sa katigasan ng ulo mo at sa hindi mo pagsisisi, lalo mong pinabibigat ang galit ng Diyos sa iyo sa araw ng paghahatol niya na makatarungan.
Sapagkat ibibigay niya sa bawat isa ang nararapat sa mga ginawa niya.
Kung sinuman ang taong nagpapatuloy sa paggawa niya ng mabuti dahil gusto niyang parangalan at purihin siya ng Diyos at mabubuhay siya ng walang hanggan, bibigyan nga siya ng buhay na walang hanggan.
Ngunit sa mga taong sarili lang nila ang iniisip nila at ayaw sumunod sa katotohanan kundi sa kasamaan, matinding galit ng Diyos ang mapapasa kanila.
Kaya ang lahat ng taong gumagawa ng kasamaan, matinding kahirapan ang mararanasan nila at walang kapayapaan, una ang mga Judio, pagkatapos, mga hindi Judio.
Ngunit bibigyan naman ng Diyos ng papuri, karangalan at kapayapaan ang lahat ng taong gumagawa ng kabutihan, una mga Judio, pagkatapos, mga hindi Judio.
Sapagkat hindi namimili ang Diyos sa lahat ng tao.
Ang lahat ng nagkasala na walang alam sa kautusan ni Moises, parurusahan sila sa walang hanggan ngunit hindi kautusan ang gagamitin ng Diyos sa paghatol niya sa kanila, dahil hindi nila alam ang kautusan. At ang lahat ng nagkasala na nakakaalam sa kautusan, kautusan ang gagamitin ng Diyos sa paghatol sa kanila.
Sapagkat ang itinuturing ng Diyos na matuwid sa paningin niya ay hindi yong nakikinig sa kautusan kundi yong mga sumusunod.
May mga hindi Judio na kahit wala silang alam sa kautusan na ipinasulat kay Moises, ginagawa na nila ang mga nasa kautusan ayon sa katutubo nilang nakaugalian.
Sa ganoon, nakikita sa mga gawa nila na parang nasa puso nila ang kautusan. Dahil kung minsan, labag sa kalooban nila ang nagawa nilang kasalanan at kung minsan, mabuti ang kalooban nila sa mga ginawa nilang tama.
At sa darating na araw na hahatulan ng Diyos ang mga nakalihim na nasa puso ng mga tao, ipahahatol tayo ng Diyos kay Cristo Jesus. At iyan ang nasa Magandang Balita na ipinapangaral ko sa inyo.
Kayong mga kapwa ko Judio, sinasabi ninyong hindi kayo parurusahan dahil kayo ang binigyan ng kautusan at ipinagmamalaki ninyo ang pakikiisa ninyo sa Diyos.
Sinasabi ninyong alam ninyo ang kalooban ng Diyosat alam ninyo kung ano ang mabuting gawin, dahil naturuan na kayo ng kautusan.
Sinasabi ninyong kayo ang umaakay sa mga hindi Judio na bulag sa katotohanan. Sinasabi ninyong kayo ang ilaw ng mga taong nasa kadiliman.
At sinasabi ninyong kayo ang nagtuturo sa mga hindi Judio na kulang ang pang-unawa at mga sanggol pa sa mga bagay tungkol sa Diyos. Dahil sinasabi ninyong nasa inyo na ang lahat ng karunungan at katotohanan sa pamamagitan ng kautusan.
Tinuturuan ninyo ang iba, pero hindi ninyo ginagawa ang itinuturo ninyo. Nangangaral kayong huwag magnakaw, pero nagnanakaw naman kayo.
Sinasabi ninyong huwag makiapid, pero nakikiapid naman kayo. Kinapootan ninyo ang mga diyos diyosan na pinupuri ng mga hindi Judiu, pero ninanakawan ninyo ang mga templo nila.
Ipinagmamalaki ninyong nasa inyo ang kautusan, pero sa pamamagitan ng hindi ninyo pagsunod sa kautusan, nilalapastangan ninyo ang Diyos.
Katulad ng nakasulat,<< Dahil sa masamang ginagawa ninyong mga Judio, nilalait ng mga hindi Judio ang pangalan ng Diyos.>>
Kayong mga kapwa ko Judio, naniniwala kayo na dahil tuli na kayo, tao kayo ng Diyos. Kung sinusunod ninyo ang kautusan, totoong may halaga ang pagiging tuli ninyo. Ngunit kung hindi ninyo sinusunod ang kautusan, para narin kayong hindi tuli.
Kahit hindi tuli ang mga hindi Judio , kung masunurin sila sa ipinapagawa ng kautusan, hindi ba't masasabi nating para na silang tuli?
Kayong mga Judio na tuli at alam na ninyo ang kautusan pero hindi ninyo sinusunod, hahatulan kayo ng mga taong hindi tuli, dahil kahit hindi nila alam ang kautusan, ginagawa nila ang mga ipinapagawa ng kautusan.
Ang pagiging Judio ng isang tao ay hindi lang sa lahi niya at sa pagkatuli niya sa laman.
Kundi, ang totoong Judio ay ang taong nabago ang puso sa pamamagitan ng Ispirito ng Diyos, hindi sa pamamagitan ng pagsunod sa kautusan. Ang papuri sa ganoong tao ay hindi galing sa kapwa niya tao, kundi galing sa Diyos.
Baka ganito ang iniisip ninyo, <<Ano ang kahigitan ng mga Judio? At ano ang halaga ng pagiging tuli nila?>>
Ito naman ang isasagot ko sa inyo. Marami ang pakinabang nila! Una sa lahat, ang mga Judio, sila ang pinagkatiwalaan ng Diyos sa salita niya.
Baka ganito ang iniisip ninyo, <<Dahil may ilang Judio na hindi nananatiling tapat sa Diyos, ang ibig bang sabihin hindi rin tapat ang Diyos sa mga pangako niya?>>
Hindi totoo iyan! Dahil kahit sinungaling ang lahat ng tao, siguradong tapat ang Diyos katulad ng sinabi ni David sa Diyos sa kasulatan, <<Mapapatunayan na tapat ka sa pamamagitan ng mga salita mo, at kahit ano ang iparatang nila sa iyo, palaging nakikitang tama ka.>>
Baka ganito ang iniisip ninyo, <<Dahil sa kasamaan na ginagawa natin, nakikita ang katuwiran ng Diyos. Kaya kung parurusahan niya tayo hindi siya makatarungan.>>
Hindi totoo iyan! Dahil kung hindi hahatulan ng Diyos tayong mga Judio, paano niya hahatulan ang mga tao sa mundo?
Baka may magsasalita ng ganito, <<Kung sa pamamagitan ng kasinungalingan ko lalong mapaparangalan ang Diyos, sapagkat lalong makikita na tapat siya, bakit parurusahan pa niya ako bilang isang makasalanan?>>
Kung ganyan ang sinasabi ninyo, parang sinabi na ninyong, <<Gumawa na tayong gumawa ng masama tutal lalong mapaparangalan ang Diyos sa paggawa natin ng kasamaan.>> Sabi ganito ang itinuturo namin ayon sa mga taong nagsasabi ng masama laban sa amin. Ang mga taong iyan, dapat silang parusahan ng Diyos.
Ano ngayon ang masasabi natin? Mas mabuti ba tayong mga Judio sa mga hindi Judio? Hindi! Dahil ipinaalam ko na sa inyo na ang lahat ng tao ay nasa ilalim ng kapangyarihan ng kasalanan, Judio man o hindi Judio.
Katulad nga yong sinasabi sa Kasulatan, <<Walang matuwid sa paningin ng Diyos, wala, kahit isa lang
Walang nakakaunawa tungkol sa Diyos at walang humahanap sa kanya.
Ang lahat ng tao ay tumalikod sa Diyos at naging walang halaga. Walang gumagawa ng mabuti, wala, kahit isa lang.
Ang lalamunan nila ay parang nakabukas na libingan. Ang pagsasalita nila ay pawang pandaraya. At parang kamandag ng ahas ang lumalabas sa bibig nila.
Puno ng panunumpa at pangungutya ang bibig nila.
Sa kaunting dahilan kaagad silang pumapatay ng tao.
Kahit saan sila pumunta, mapanira at mapagpahirap sila.
At hindi nila alam ang mapayapang pamumuhay.
Wala silang takot sa Diyos.>>
Ngayon, alam na natin kung anuman ang sinasabi sa kautusan, sinasabi iyon sa mga Judio na nasa ilalim ng kautusan upang walang maiparatang ang sinuman. Sapagkat ang lahat ng tao, mananagot sila sa Diyos, Judio man o hindi.
Sapagkat walang sinuman ang itinuturing ng Diyos na matuwid sa pamamagitan ng pagsunod sa kautusan, kundi ipinapakita ng kautusan na makasalanan ang tao.
Ngunit ngayon, ipinaalam na ng Diyos kung paano niya itinuturing na matuwid ang tao. Hindi sa pamamagitan ng kautusan. Ang kautusan at mga propeta ay magpapatotoo tungkol dito.
Itinuturing ng Diyos na matuwid ang tao sa pamamagitan ng pananampalataya kay Jesus. Kaya ituturing niyang matuwid ang lahat ng sasampalataya kay Jesus, Judio man o hindi. Magkatulad na sila.
Sapagkat ang lahat ng tao ay nagkasala at walang nakaabot sa matuwid na pamumuhay na nais ng Diyos para sa kanila.
Ngunit dahil sa kabutihan ng Diyos, itinuring niya tayong matuwid sa pamamagitan ni Jesu Cristo na siyang tumubos sa atin.
Si Jesu Cristo ang ibinigay ng Diyos at sa pamamagitan ng dugo niya, mapapatawad ang kasalanan ng lahat ng taong sasampalataya sa kanya. Ginawa ng Diyos iyan upang patotohanan na matuwid siya. Sapagkat noong una, pinigilan niya ang galit niya at hinayaan niya ang kasalanan na ginawa ng mga tao na dapat sanay parusahan niya sila.
Ngunit ngayon, sa pamamagitan ng pagbayad ni Jesus sa mga kasalanan natin, pinatunayan ng Diyos na matuwid siya, dahil itinuring niyang matuwid ang mga taong sumasampalataya kay Jesus.
Kaya wala tayong maipagmamalaki dahil itinuring tayo ng Diyos na matuwid hindi dahil sa pagsunod natin sa kautusan kundi sa pamamagitan ng pananampalataya natin kay Jesus.
Sapagkat malinaw na sa pamamagitan lang ng pananampalataya itinuturing ng Diyos na matuwid ang tao at hindi sa pamamagitan ng pagsunod sa kautusan.
Ang Diyos hindi siya Diyos lang ng mga Judio kundi Diyos din siya ng mga hindi Judio, dahil Diyos siya ng lahat.
Sapagkat iisa lang ang Diyos ng mga Judio at hindi Judio at pareho niya silang ituturing ng Diyos na matuwid sa pamamagitan ng pananampalataya kay Jesus.
Baka ganito ang iniisip ninyo, <<Dahil sa pananampalataya natin kay Jesus, walang kwenta ang kautusan.>> Hindi totoo iyan! Kundi lalo pa nga nating magagawa ang mga ipinapagawa ng kautusan sa pamamagitan ng pananampalataya natin.
Ngayon, isipin natin ang ninuno nating si Abraham kung paano siya naging matuwid sa paningin ng Diyos.
Kung itinuturing siya ng Diyos na matuwid sa pamamagitan ng mabubuting gawa niya, may maipagmamalaki na sana siya. Ngunit sa katotohanan, wala siyang maipagmamalaki sa Diyos.
Sapagkat sinasabi sa Kasulatan, << Sumampalataya si Abraham sa Diyos. Kaya itinuring siya ng Diyos na matuwid.>>
Halimbawa, ang ibinibigay sa isang tao na nagtrabaho, hindi kaloob kundi sahod.
Ngunit alam natin na ang taong hindi nagtatrabaho, hindi sahod ang matatanggap niya, kundi regalo. Ganoon din ang taong nagkakasala. Itinuturing siya ng Diyos na matuwid dahil sa pananampalataya niya, hindi dahil sa mabubuting gawa niya, dahil regalo sa kanya iyan.
Ganyan din ang ibig sabihin ni Haring David noong sinabi niya na pagpapalain niya ang taong itinuring ng Diyos na matuwid hindi dahil sa mabubuting gawa niya.
Ang sinabi niya, <<Pagpalain ang taong pinatawad na ng Diyos ang paglabag niya at kinalimutan na ang kasalanan niya.
Pagpalain ang taong itinuring ng Diyos na walang kasalanan.>>
Ang pagpapalang iyan, hindi lang para sa mga Judiong tuli, kundi para din sa mga hindi Judio na hindi tuli. Alam na natin ito dahil sinabi na sa inyo na, <<Sumampalataya si Abraham sa Diyos. Kaya itinuring niya siyang matuwid.>>
At noong itinuring na matuwid si Abraham, hindi pa siya tuli.
Sumampalataya na muna si Abraham bago siya tinuli. At yong pagtutuli sa kanya ay nagpapakita lang na matuwid na siya dahil sa kanyang pananampalataya. Kaya't siya ang ginawang ama ng lahat ng sumampalataya kay Jesus na hindi tuli.
At siya rin ang naging ama ng mga Judiong hindi lang tuli kundi sumampalataya din katulad ng ninuno nating si Abraham na sumampalataya sa Diyos bago pa siya tuliin.
Ipinangako ng Diyos kay Abraham at sa lahi niya na mamanahin nila ang mundo. Ibinigay ng Diyos sa kanila ang pangakong iyan, hindi dahil sa pagsunod niya sa kautusan kundi dahil itinuring siya ng Diyos na matuwid sa pamamagitan ng pananampalataya niya.
Kung ang mga sumusunod lang sa kautusan ang makakapagmana sa ipinangako ng Diyos, walang halaga ang pananampalataya ng tao at walang halaga ang pangako niya.
Dahil ang kautusan ang siyang dahilan ng galit ng Diyos sa mga taong hindi sumusunod sa kautusan. Ngunit kung walang kautusan, wala ring paglabag.
Kaya nakabatay ang pangako ng Diyos sa pananampalataya upang maging regalo niya iyan. At siguradong matatanggap ng lahat ng lahi ni Abraham ang pangako, hindi lang mga Judio na nasa ilalim ng kautusan, kundi kahit ang mga hindi Judio na sumasampalataya din katulad ni Abraham na naging ama natin.
Katulad ng sinasabi ng Diyos sa Kasulatan, <<Ginawa kitang ama ng maraming bansa.>> Kaya sa paningin ng Diyos, si Abraham ang ama natin. At ang Diyos na sinasampalatayanan ni Abraham, siya din ang Diyos na bumubuhay sa mga patay at gumagawa ng mga bagay na wala pa.
At kahit wala nang pag-asang magkaroon ng anak si Abraham, sumampalataya parin siya na magiging ama siya ng maraming bansa, sapagkat ganito ang sinabi ng Diyos sa kanya, <<Kasing dami ng mga bituin ang magiging lahi mo.>>
Isang daang taon na si Abraham noong una. Kaya't uugud-ugod na siya at baog din si Sara na asawa niya, ngunit kahit ganoon paman, hindi nanghina ang pananampalataya niya.
Hindi siya nag-alinlangan sa ipinangako ng Diyos sa kanya kundi lalo pang tumatag ang pananampalataya niya at nagpuri pa siya sa Diyos,
dahil sigurado siyang tutuparin ng Diyos ang ipinangako sa kanya.
Kaya dahil sa pananampalataya ni Abraham, <<Itinuring siya ng Diyos na matuwid.>>
Ang salitang, <<Itinuring ng Diyos na matuwid si Abraham,>> hindi lang para sa kanya,
kundi para din sa atin. Itinuturing tayo ng Diyos na matuwid dahil sa sumasampalataya tayo sa Diyos na muling bumuhay kay Jesus na Panginoon natin.
Ibinigay si Jesus sa kamatayan dahil sa mga kasalanan natin at muli siyang binuhay ng Diyos upang maituring tayong matuwid sa paningin niya.
Kaya ngayon, dahil itinuring na tayong matuwid sa pamamagitan ng pananampalataya natin, meron na tayong magandang relasyon sa Diyos sa pamamagitan ng Panginoon Jesu Cristo.
Sa pamamagitan ng pananampalataya natin kay Jesus, nararanasan natin ngayon ang kabutihan ng Diyos. At natutuwa tayo dahil sigurado tayong makakasama natin ang Diyos sa kadakilaan niya.
Hindi lang iyan. Ikinatutuwa din natin ang mga kahirapang nararanasan natin, dahil sa pamamagitan niyan, mamumunga tayo ng pagtitiis.
At ang pagtitiis ay magbubunga ng magandang ugali, at ang magandang ugali, magbubunga ng kasiguraduhan na tutupadin ng Diyos ang ipinangako niya.
At kung mayroon tayong ganitong kasiguraduhan hindi na masisira ang loob natin dahil ipinuno na niya sa puso natin ang pagmamahal niya sa pamamagitan ng Ispirito niya na ibinigay niya sa atin.
Sapagkat noong mahina pa tayo at walang kakayahang magligtas sa sarili natin sa kaparusahan, sa takdang panahon, namatay si Cristo para sa mga makasalanan.
Bihira lang ang taong nagbigay ng buhay niya alang-alang sa isang taong matuwid, kahit siguro may magbigay ng buhay niya alang-alang sa isang mabuting tao.
Ngunit ang Diyos naman, ipinakita niya sa atin ang pagmamahal niya sa pamamagitan ng pagbibigay ni Jesus ng kanyang buhay para sa atin noong makasalanan pa tayo.
Kaya ngayon, dahil itinuring na tayo ng Diyos na matuwid sa pamamagitan ng dugo ni Jesus sa kanyang pagkamatay, lalo na tayong sigurado na maliligtas tayo sa poot ng Diyos sa pamamagitan ni Jesus.
Noong una, kaaway tayo ng Diyos, ngunit ngayon, naibalik na ang magandang relasyon natin sa kanya sa pamamagitan ng pagkamatay ng kanyang Anak. At dahil muling nabuhay si Cristo, lalo tayong nakasisigurong maliligtas tayo.
At hindi lang iyan. Natutuwa tayo sa Diyos sapagkat sa pamamagitan ng Panginoon nating Jesu Cristo, naibalik na ang magandang relasyon natin sa Diyos.
Dumating ang kasalanan sa mundo, noong nilabag ni Adan ang utos ng Diyos. At dahil sa kasalanan niya, may kamatayan na ang mga tao. Kaya mamamatay ang lahat ng tao, dahil nagkasala ang lahat.
Noong una, bago pa ibinigay ng Diyos ang kautusan kay Moises, may kasalanan na ang mga tao sa mundo. Ngunit hindi pa niya itinuring na kasalanan iyon dahil wala pa ang kautusan.
Ganoon paman, ang lahat ng tao mula kay Adan hanggang kay Moises, namatay sila kahit din ang mga taong hindi nagkasala katulad ng paglabag ni Adan sa utos ng Diyos. Ang buhay ni Adan, marami ang naibigay sa buhay ng lahat ng tao. Ang buhay ni Jesus, marami rin ang naibigay niya sa buhay ng lahat ng tao.
Ngunit hindi magkapareho ang buhay ni Adan at buhay ni Jesus. Sapagkat ang buhay ni Adan ay nagbigay ng kamatayan sa maraming tao dahil sa paglabag niya sa utos ng Diyos. Ngunit ang buhay naman ni Jesus ay nagbigay ng maraming kabutihan at regalo ng Diyos sa maraming tao.
Hindi pare-pareho ang ibinigay na regalo ng Diyos, sa ibinigay ng kasalanan ni Adan. Dahil ang kasalanan ni Adan ang siyang nagbigay ng kaparusahan, ngunit ang regalong ibinigay ng Diyos ay nagbigay naman ng pagpapatawad at nagturing na matuwid sa mga tao kahit marami ang kasalanan nila.
Sa pamamagitan ng paglabag ni Adan, meron ng kamatayan ang lahat ng tao. Ngunit sa pamamagitan naman ng ginawa ni Jesu Cristo, ang lahat ng taong tumanggap ng saganang kabutihan ng Diyos at regalo ang pagturing niya ng matuwid sa kanila, mabubuhay silang magtatagumpay sa kasalanan at kamatayan.
At kung paano nagbigay ng kaparusahan sa lahat ng tao ang paglabag ni Adan, ang matuwid na ginawa ni Jesus ay nagbigay naman ng pagtuturing na matuwid at buhay na walang hanggan sa lahat ng tao.
Sapagkat kung paano itinuring ng Diyos na makasalanan ang marami dahil sa paglabag ni Adan, marami din ang itinuring niyang matuwid dahil sa pagsunod ni Jesus sa kalooban ng Diyos.
Ibinigay ng Diyos ang kautusan sa mga tao upang ipakita niya sa kanila na marami ang kasalanan nila. Ngunit kahit madami ang kasalanan nila, lalo namang dumami ang kagandahang loob ng Diyos.
Ang kasalanan na nasa lahat ng tao, nagbigay ng kamatayan. Ngunit sa pamamagitan ng kabutihan ng Diyos, itinuring niyang matuwid ang mga nakiisa kay Jesu Cristo upang mabigyan niya sila ng buhay na walang hanggan.
Baka ganito ang iniisip ninyo, <<Itutuloy ba natin ang paggawa ng kasalanan upang lalong madagdagan ang kabutihan ng Diyos sa atin?>>
Hindi ganoon! Dahil ang kapangyarihan ng kasalanan na nasa atin noon una, wala na. Paano pa tayo mamumuhay sa pagkakasala?
Noong nabautismuhan na tayo dahil sa pananampalataya natin kay Jesu Cristo, kasama na tayo sa kamatayan niya.
Kaya sa pamamagitan ng pagbautismu, namatay na tayo at inilibing kasama niya. Sa ganoon, kung paano binuhay si Cristo sa pamamagitan ng dakilang kapangyarihan ng Ama, namumuhay din tayong may bagong buhay.
Sapagkat kung nakasama tayo ni Cristo sa pagkamatay niya, siguradong mabubuhay tayong muli katulad ng pagkabuhay niyang muli.
Alam natin na ang dati nating pagkatao ay ipinaku na sa krus kasama ni Cristo upang mamatay ang masamang kagustuhan ng katawan natin at hindi na tayo alipin ng kasalanan.
Sapagkat ang taong patay na ang masamang kagustuhan ng katawan niya, malaya na siya sa kapangyarihan ng kasalanan.
Ngayon kung namatay na tayong kasama ni Cristo, naniniwala tayong mabubuhay rin tayong kasama niya.
Sapagkat alam natin na si Cristo ay muling nabuhay at hindi na siya muling mamamatay. Wala nang kapangyarihan ang kamatayan sa kanya.
Ang pagkamatay niya ay minsang lang para sa kasalanan ng mga tao. Ngunit ngayon, nabubuhay siya para sa Diyos.
Kaya dapat ninyong ituring ang sarili ninyo bilang patay na sa kasalanan ngunit nabubuhay sa Diyos, sapagkat nakipag-isa na kayo kay Jesu Cristo.
Huwag na ninyong ipaalipin sa kasalanan ang inyong katawan na may kamatayan upang hindi na ninyo masunod ang masamang kagustuhan ng katawan ninyo.
Huwag ninyong ihandog sa kapangyarihan ng kasalanan ang anumang bahagi ng katawan ninyo bilang kasangkapan sa paggawa ng kasamaan. Kundi bilang mga taong patay na at muling binuhay, ihandog ninyo ang katawan ninyo sa Diyos bilang kasangkapan sa paggawa ng matuwid.
Sapagkat hindi na dapat maghari sa inyo ang kasalanan, dahil wala na kayo sa ilalim ng kautusan kundi nasa kabutihan na kayo ng Diyos.
Baka ganito ang iniisip ninyo, <<Ipagpapatuloy pa ba natin ang paggawa ng kasalanan dahil nasa kabutihan na tayo ng Diyos at wala na tayo sa ilalim ng kautusan?>> Hindi ganoon!
Hindi ba ninyo alam na kung magpapasakop kayo sa anuman, alipin na kayo ng sumasakop sa inyo? Ganoon din, kung magpapasakop kayo sa kasalanan, alipin na kayo ng kasalanan na ang kahahantungan ay walang hanggang kamatayan. Ngunit kung magpapasakop kayo sa Diyos, alipin din kayo ng Diyos na ang kahahantungan naman ay matuwid na pamumuhay.
Ngunit salamat sa Diyos, dahil kahit alipin kayo ng kasalanan noong una, ngayon buong puso na kayong sumusunod sa aral na itinuro sa inyo.
Pinalaya na kayo sa kasalanan at ngayon alipin na kayo ng katuwiran.
Sa pagsasalita ko sa inyo, ginagamit kong halimbawa ang tungkol sa alipin upang kaagad kayong makaunawa. Noong una, dahil alipin kayo ng kasalanan inihandog ninyo ang katawan ninyo sa karumihan at kasamaan at ipinagpapatuloy pa ninyo ang paggawa ng ganyan. Ngunit ngayon, ihandog ninyo ang inyong katawan sa paggawa ng mabuti bilang alipin ng katuwiran na ang kahahantungan ay malinis na pamumuhay.
Noong alipin pa kayo ng kasalanan, wala kayong pakialam sa matuwid na pamumuhay.
Ano ang pakinabang ninyo sa dati ninyong pamumuhay na ikinahihiya ninyo ngayon? Na ang kahahantungan niyon ay walang hanggang kamatayan.
Ngunit ngayon, pinalaya na kayo sa kasalanan at naging alipin na kayo ng Diyos. Na ang kahahantungan nito ay malinis na pamumuhay. At ang kahahantungan niyan ay buhay na walang hanggan.
Sapagkat ang kabayaran ng kasalanan ay ang walang hanggang kamatayan. Ngunit ang regalong ibinibigay ng Diyos ay ang buhay na walang hanggan sa mga nakipag-isa kay Jesu Cristo na Panginoon natin.
Mga kapatid, alam ninyo ang kautusan na ipinasulat kay Moises. Kaya nauunawaan ninyo na nasa ilalim ng kautusan ang isang tao, habang nabubuhay siya.
Halimbawa, ayon sa kautusan tungkol sa mag-asawa, ang isang babae na may asawa, nakatali siya sa asawa niya, habang buhay ang asawa niya. Ngunit kung patay na ang asawa niya, maaari na siyang mag-asawang muli dahil wala na siya sa ilalim ng kautusan tungkol sa mag-asawa.
Kaya kung makikisama siya sa ibang lalake habang buhay pa ang asawa niya, nagkakasala siya ng pakikiapid. Ngunit kung patay na ang asawa niya, wala na siya sa ilalim ng kautusan tungkol sa mag-asawa. At kung mag-aasawa siyang muli, hindi siya nagkakasala ng pakikiapid.
Ganoon din ang nangyari sa inyo mga kapatid. Nang nasama kayo sa pagkamatay ni Cristo, malaya na kayo sa kapangyarihan ng kautusan. Ngayon, kay Jesu Cristo lang kayo na muling nabuhay upang gumawa tayo ng mabuti para sa ikapupuri ng Diyos.
Noong namumuhay pa tayo sa masamang kagustuhan ng katawan natin, lalo pang ginising ng kautusan ang masamang kagustuhan ng katawan natin na umalipin sa atin. Kaya gumawa tayo ng mga bagay na ang kahahantungan ay walang hanggang kamatayan.
Ngunit ngayon, wala na tayo sa ilalim ng kautusan na dating umalipin sa atin, sapagkat namatay na tayo sa kautusan. Kaya ngayon sa bagong buhay natin, maglingkod na tayo sa Diyos sa pamamagitan ng Ispirito niya, hindi sa pamamagitan ng pagsunod sa kautusan.
Baka ganito ang iniisip ninyo, <<Masama ang kautusan dahil ito ang pinanggalingan ng kasalanan.>> Hindi ko sinasabi na masama ang kautusan! Dahil kung walang kautusan, hindi ko sana alam kung ano ang kasalanan. Halimbawa, kung hindi sinabi ng kautusan na, <<Huwag mong pagnasaan ang hindi sa iyo,>> hindi ko sana alam na kasalanan pala ang pagnanasa ng hindi sa akin.
Ngunit dahil sa kautusan, lalong gumising ang mga pagnanasa ko ng hindi sa akin. Sapagkat kung walang kautusan wala ring kapangyarihan ang kasalanan.
Noong una, akala ko wala akong kasalanan. Ngunit nang malaman ko ang kautusan, nalaman kong makasalanan pala ako at mahahatulan na sana ako ng walang hanggang kamatayan.
Kaya ang kautusan na magbibigay sana sa akin ng buhay, siya pa ang magbibigay sa akin ng walang hanggang kamatayan.
Sapagkat sa kautusan, lalo pa akong gumagawa ng kasalanan. Sa ganoon, nadaya ako, sapagkat hindi ko kayang sundin ang lahat ng utos at mahahatulan na sana ako ng walang hanggang kamatayan.
Kahit ganoon, banal ang kautusan at bawat utos na nandoon, banal, matuwid at mabuti.
Baka ganito ang iniisip ninyo, <<Ang ibig sabihin pala, ang kautusan ng Diyos ang siyang magbibigay sa akin ng kamatayan.>> Hindi totoo iyan! Dahil ang nagbigay sa akin ng kamatayan ay ang kasalanan ko. Sapagkat sa pamamagitan ng mabuting kautusan ng Diyos, nahatulan na ako ng walang hanggang kamatayan. Kaya dahil sa kautusan, nalaman ko kung ano ang kasalanan at kung paano kasama ito.
Alam natin na ang kautusan ay galing sa Ispirito ng Diyos. Ngunit ako ay makamundo at alipin ng kasalanan.
Hindi ko maunawaan ang sarili ko. Dahil ang mabubuting bagay na gusto kong gawin, hindi ko magawa. Ngunit ang mga bagay na ayaw kong gawin ay siyang ginagawa ko.
At kung hindi ko gusto ang mga ginagawa kong masama, sumasang-ayon ako na mabuti ang sinasabi ng kautusan.
Kaya hindi ako ang gumagawa ng masama, kundi ang kasalanan na nasa akin ang siyang nag-uudyok sa akin na gumawa ng masama.
Alam kong walang mabuting naninirahan sa katawan ko, dahil kahit gusto kong gumawa ng mabuti, hindi ko magawa.
Dahil diyan, ang mabuting bagay na gusto kong gawin ay hindi ko magawa. Ngunit ang mga masamang bagay na hindi ko gustong gawin, ang siya kong ginagawa.
Kung ginagawa ko man ang hindi ko gustong gawin, hindi na ako ang talagang gumagawa niyan, kundi ang kasalanang naninirahan sa akin ang siyang nag-uudyok sa akin na gumawa ng kasalanan.
Kaya ito ang nalaman ko sa sarli ko. Kung gusto kong gumawa ng mabuti, pinipigilan ako ng kasamaan na nasa akin.
Sa loob ng puso ko, kalugud lugod sa akin ang kautusan ng Diyos,
ngunit may nakikita akong ibang kapangyarihan na nangunguna sa akin na sumasalungat sa isip ko. Siya ang kapangyarihan ng kasalanan na nasa aking katawan na umaalipin sa akin.
Nakakaawa ako! Dahil ang kahahantungan ng masamang kagustuhan ng katawan ko ay ang walang hanggang kamatayan. Kaya sino ang magliligtas sa akin?
Salamat sa Diyos dahil siya ang nagligtas sa akin sa pamamagitan ni Jesu Cristo na Panginoon natin! Ito ang kalagayan ko. Ang isip ko ay alipin ng kautusan ng Diyos. Ngunit ang masamang kagustuhan ng katawan ko ay alipin ng kapangyarihan ng kasalanan.
Kaya ngayon, hindi na hahatulan ng parusa ang nakipag-isa kay Jesu Cristo.
Sapagkat sa pamamagitan ng kapangyarihan ng Ispirito ng Diyos na nagbigay ng buhay sa atin, dahil sa pakikipag-isa natin kay Cristo Jesus, pinalaya na tayo sa kapangyarian ng kasalanan at kamatayan.
Ang kautusan, hindi makakapag-alis ng kasalanan sa buhay natin dahil mahina ang katawan natin sa masamang kagustuhan niya. Ngunit ang Diyos, inalis niya iyan noong isinugo niya ang sarili niyang anak na nag-anyong tao upang maging handog para sa mga kasalanan natin. Sa ganoon, inalis na ng Diyos ang kapangyarihan ng kasalanan na umaalipin sa atin.
Ginawa ng Diyos iyan upang ang ipinapagawa ng kautusan, magawa nating mga namumuhay ayon sa pangunguna ng Ispirito ng Diyos at hindi ayon sa masamang kagustuhan ng katawan natin.
Sapagkat ang mga taong namumuhay ayon sa masamang kagustuhan ng katawan nila, wala silang ibang iniisip kundi ang kagustuhan ng katawan nila na masama. Ngunit ang taong namumuhay ayon sa pangunguna ng Ispirito ng Diyos, wala silang ibang iniisip kundi ang kagustuhan ng Ispirito ng Diyos.
Ang kahahatungan ng pagsunod sa masamang kagustuhan ng katawan ay ang walang hanggang kamatayan. Ngunit ang kahahantungan ng pagsunod sa kagustuhan ng Ispirito ng Diyos ay ang kapayapaan at buhay na walang hanggan.
Dahil kung sinuman ang sumusunod sa masamang kagustuhan ng katawan niya, kinakalaban niya ang Diyos, sapagkat ayaw niyang sumunod sa kautusan ng Diyos, at talagang hindi niya magawa.
Kaya ang taong namumuhay ayon sa masamang kagustuhan ng katawan, hindi siya makakapagbigay ng saya sa Diyos.
Ngunit kayo, hindi na kayo namumuhay ayon sa masamang kagustuhan ng katawan ninyo kundi ayon sa pangunguna ng Ispirito ng Diyos, sapagkat totoong naninirahan sa inyo ang Ispirito niya. Kung wala sa isang tao ang Ispirito ni Cristo, hindi siya kay Cristo.
Ngunit dahil nasa inyo na si Cristo, kahit mamatay ang katawan ninyo dahil sa kasalanan, buhay ang ispirito ninyo, dahil itinuring kayo ng Diyos na matuwid.
At dahil naninirahan sa inyo ang Ispirito ng Diyos na muling bumuhay kay Jesu Cristo, siya rin ang magbibigay ng buhay sa katawan ninyo na may kamatayan. Gagawin niya ito sa pamamagitan ng Ispirito niya na naninirahan sa inyo.
Kaya mga kapatid, may tungkulin na tayo na huwag ng mamuhay ayon sa masamang kagustuhan ng katawan natin.
Sapagkat kung namumuhay kayo ayon sa masamang kagustuhan ng katawan ninyo, mamamatay kayo. Ngunit kung hindi na ninyo gagawin ang masamang kagustuhan ng katawan ninyo sa pamamagitan ng Ispirito ng Diyos, mabubuhay kayo.
Sapagkat ang mga taong pinangungunahan ng Ispirito ng Diyos, sila ang mga anak ng Diyos.
Sapagkat ang Ispiritong tinanggap ninyo, Ispirito siya ng Diyos na gumawa sa inyong mga anak niya, hindi siya ispirito ng takot na umalipin sa inyo. Kaya sa pamamagitan ng Ispirito ng Diyos, matatawag na ninyong <<Ama>> ang Diyos.
Ang Ispirito ng Diyos at ang Ispirito natin parehong nagpapatotoo na mga anak na tayo ng Diyos.
At dahil mga anak na tayo ng Diyos, makakasama na natin si Cristo sa pamanang inilaan ng Diyos. Sapagkat kung magtitiis tayo katulad ni Cristo noong una, darating ang araw na pararangalan din tayo kasama niya.
Para sa akin, ang mga kahirapang nararanasan natin sa buhay na ito, hindi maihahalintulad sa karangalan na ipaparanas ng Diyos sa atin pagdating ng panahon.
Dahil ang lahat ng nilikha ng Diyos, nananabik na sila sa pagpapakilala ng Diyos kung sino ang mga anak niya.
Sapagkat ang lahat ng nilikha ng Diyos, hindi sila nakaabot sa kalagayan na nais ng Diyos para sa kanila. Nangyari ito dahil iyan ang kalooban ng Diyos, hindi dahil sa gusto nila. Ngunit kahit ganon, may pag-asa pa
na palayain din niya ang lahat ng nilikha mula sa kapangyarihan ng kamatayan, at makakasama din sa mga anak ng Diyos na may mabuting kalagayan.
Alam natin na hanggan ngayo ang lahat ng nilikha ay dumadaing sa sakit katulad ng isang babaeng manganganak.
At hindi lang ang lahat ng nilikha ang nahihirapan. Kundi pati tayong unang tumanggap ng regalo ng Diyos na siyang Ispirito niya, nahihirapan din tayo habang hinihintay nating baguhin ang katawan natin at ipapakilala ng Diyos na tayo ang mga anak niya.
Dahil mula noong iniligtas tayo, meron na tayong pag-asa. Ngunit kung natanggap na natin ang inaasahan natin, wala na tayong inaasahan, dahil nasa atin na.
Ngunit kung ang inaasahan natin ay wala pa, naghihintay tayong may pagtitiis.
Ganoon din, kung mahina tayo, tinutulungan tayo ng Ispirito ng Diyos. Hindi natin alam kung ano ang ipapanalangin natin. Ngunit ang Ispirito niya ang siyang nagmamakaawa sa Diyos para sa atin sa pamamagitan ng daing na hindi natin kayang sabihin.
At ang Diyos ang sumisiyasat sa puso natin, alam din niya ang iniisip ng Ispirito niya sapagkat siya ang nakikiusap sa Diyos ayon sa nais niya para sa mga taong pinili niyang kanya lang.
Alam natin na sa lahat ng nangyayari, gumagawa ang Diyos para sa ikabubuti ng mga nagmamahal sa kanya na tinawag niya ayon sa nais niyang mangyari.
Sapagkat noong una pa, alam na ng Diyos kung sino talaga ang magiging katulad ng anak niya. At ang mga ito, itinalaga niyang maitulad sa Anak niya na si Jesus upang siya ang maging panganay sa maraming magkakapatid.
Kaya ang mga taong itinalaga niya noong una pa, tinawag niya upang maging anak niya. At ang mga tinawag niya, itinuring niyang matuwid. At ang itinuring niyang matuwid, binigyan niya ng karangalan.
Kaya kung iisipin natin ang ginawa ng Diyos sa atin, masasabi nating kung kakampi natin ang Diyos, talagang walang makakatalo laban sa atin.
Kung ang sarili niyang Anak, hindi niya ipinagkait kundi ibinigay niya upang mamatay para sa atin, siguradong ibibigay din niya sa atin ang lahat.
Tayong mga pinili ng Diyos, sino ang maaaring magsalita sa atin na may kasalanan tayo? Wala, sapagkat ang Diyos ang nagturing sa atin na matuwid.
Sino ang makakahatol ng parusa sa atin? Wala, sapagkat si Jesu Cristo mismo ang namatay para sa atin. At hindi lang iyan, muli siyang binuhay at ngayon nasa kanan siya ng Diyos na nakikiusap para sa atin.
Sino ang makakapaghiwalay sa atin sa pagmamahal ni Cristo? Wala, kahit nakakaranas tayo ng pagsubok, kahirapan, pag-uusig, gutom, walang maisuot, masama ang kalagayan, o kahit kamatayan.
Katulad ng nasa Kasulatan, <<Dahil sa iyo Panginoon, palagi kaming nasa masamang kalagayan. Para kaming mga tupa na kakatayin.>>
Ngunit kahit ganito ang kalagayan natin, siguradong mananalo tayo sa pamamagitan ni Cristo na nagmamahal sa atin.
Sapagkat sigurado akong walang makapaghihiwalay sa atin sa pag-ibig ng Diyos, kahit kamatayan o buhay, mga anghel o masasamang ispirito, ang nangyayari ngayon o sa darating na panahon, ang mga may kapangyarihan, ang mga nasa itaas o sa kalaliman, o ano pang mga nilikha sa buong mundo. Wala talagang makapaghihiwalay sa atin sa pagmamahal ng Diyos na ipinapakita niya sa atin sa pamamagitan ni Jesu Cristo na Panginoon natin.
<range>
Ngayon, ako na nakiisa kay Cristo, may sasabihin ako sa inyo. Totoo ito at hindi ako nagsisinungaling. At pinapatotohanan ng Ispirito ng Diyos sa kalooban ko na totoo ang sinasabi ko.
Sobrang lungkot ko at magulo ang isip ko
para sa mga kalahi ko na kapwa ko mga Judio na hindi pa mananampalataya. Kung maaari sana, ako nalang ang sumpain ng Diyos at mawalay kay Cristo upang maligtas lang sana sila.
Ang mga Israelitang ito, itinuring sila ng Diyos na anak niya at ipinakita niya sa kanila ang kabutihan niya. Gumawa ang Diyos ng mga kasunduan at ibinigay niya sa kanila ang Kautusan. Tinuruan niya sila ng totoong pagsamba at maraming ipinangako ang Diyos sa kanila.
Ang ninuno nila ang pinili ng Diyos. At ng maging tao si Cristo, nanggaling siya sa lahi nila. Si Cristo ang Diyos ng lahat, dapat siyang purihin kailanman. Opo Panginoon.
Kahit marami sa kanila ang hindi sumampalataya kay Jesus, hindi ibig sabihin na hindi na natupad ang pangako ng Diyos sapagkat hindi lahat ng nanggaling sa lahi ng Israelita ay maituturing na pinili ng Diyos.
At hindi rin lahat ng nanggaling kay Abraham ay maituturing na anak ni Abraham. Dahil sinabi ng Diyos kay Abraham, <<Ang mga anak lang na galing kay Isaac ang mga lahi na ipinangako ko.>>
Ibig sabihin hindi lahat ng anak ni Abraham ay maituturing na anak ng Diyos, kundi yun lang ipinanganak ayon sa pangako niya.
Dahil ganito ang ipinangako ng Diyos kay Abraham, <<Babalik ako sa ganitong panahon sa susunod na taon at magkakaroon na ng anak na lalake si Sara.>>
Hindi lang iyon, kundi nangyari din iyon sa kambal na anak ni Rebecca kay Isaac na ninuno natin.
Bago pa isinilang ang kambal, sinabi na ng Diyos kay Rebecca, <<Maglilingkod ang anak mong panganay sa nakababata niyang kapatid.>> Sinabi na ng Diyos iyan noong wala pang nagawang mabuti o masama ang mga anak ni Rebecca upang patunayan niya na ang pagpili niya ay hindi nakaayon sa mabuting gawa ng tao kundi sa sarili niyang kalooban.
<range>
Ganoon din ang sinabi ng Diyos sa Kasulatan, <<Kinalugdan ko ang bunso na si Jacob, ngunit si Esau na nakatatanda ay kinapopootan ko.>>
Baka sabihin ng iba na hindi matuwid ang Diyos. Hindi ganoon!
Sapagkat sinabi niya kay Moises noong una, <<Kaaawaan ko ang gusto kong kaawaan.>>
Kaya ang pagpili ng Diyos, hindi ayon sa kalooban ng tao o sa paggawa ng mabuti, kundi sa awa ng Diyos.
Sapagkat ayon sa Kasulatan, sinabi ng Diyos sa hari ng Egipto, <<Ginawa kitang hari upang sa pamamagitan ng gawin ko laban sa iyo ay maipapakita ko ang kapangyarihan ko at makikilala ang pangalan ko sa lahat ng tao sa mundo.>>
Kaya kaaawaan ng Diyos ang gusto niyang kaawaan at patitigasin niya ang ulo ng gusto niyang patigasin.
Baka ganito ang iniisip ng iba, <<Kung ganoon, bakit hinahatulan pa ng Diyos ang mga tao sa kasalanan nila? Sino ang makakasalungat sa kalooban niya?>>
Ngunit sino ka upang magreklamo ng ganyan sa Diyos? Nilikha lang tayo ng Diyos. Hindi maaaring sabihin ng isang nilikha sa naglikha sa kanya na, <Bakit mo ako nilikha ng ganito?>
Maihahalintulad natin iyan sa isang taong gumagawa ng palayok. Ang isang taong gumagawa ng banga, may karapatan siya kahit anong gusto niyang gawin sa putik ayon sa kagustuhan niya. Maaari siyang gumawa ng dalawang klasi ng lalagyan na galing sa isang tumpok ng putik: ang isa ay ginagamit sa mga okasyon at ang isa naman ay ginagamit sa pang-araw araw.
Ganoon din ang Diyos. May karapatan siyang gumawa kung ano ang gusto niya. At may karapatan siyang magpakita ng kapangyarihan niya at magparanas ng galit niya sa mga taong makasalanan na dapat niya sanang lipulin. Ngunit kahit dapat na niya sana silang lipulin, pinagtiisan parin niya sila.
Ginawa niya iyan upang ipakita niya na napakabuti niya sa mga taong kinakaawaan niya na ang mga taong inilaan na niya noong una pa upang parangalan niya.
At kasama tayo sa mga taong tinawag niya, hindi lang galing sa mga Judio kundi galing din sa hindi Judio.
Ganito ang sinabi ng Diyos sa aklat ng Oseas, <<Ang dating hindi ko mga tao ay tatawagin kong, <mga tao ko.> At ang dating hindi ko minahal ay tatawagin ko nang <minamahal ko.>
Doon sa lugar na pinagsabihan kong, <<Hindi ko kayo tao,> tatawagin ko silang mga <anak ng Diyos na buhay.>>
At tungkol naman sa mga Israelita, sinabi ni Propeta Isaias, <<Kahit kasindami pa ng buhangin sa tabi ng dagat ang lahi ng Israel, kakaunti lang ang maliligtas sa kanila.
Sapagkat mabilis at sigurado ang paghatol na gagawin ng Panginoon sa mga tao sa mundo.>>
Sinabi din ni Isaias, <<Ang Panginoon na Makapangyarian, nagtira siya ng ilang mga lahi natin. Kung hindi sana niya ginawa iyan, katulad na sana tayo ng bayan ng Sodoma at bayan ng Gomora na nilipul niya.>>
Ito ang ibig kong sabihin. Ang mga hindi Judio na hindi nagpumilit maging matuwid, itinuring sila ng Diyos na matuwid dahil sa pananampalataya nila kay Jesus.
Ngunit ang mga Judio na nagpumilit maging matuwid sa pamamagitan ng pagsunod nila sa Kautusan, nabigo silang maging matuwid.
Bakit hindi sila naging matuwid? Sapagkat nagtiwala sila sa gawa nila at hindi sila sumampalataya kay Jesu Cristo. Natisod sila sa <<batong nakakatisod.>>
Katulad ng sinabi ng Diyos sa Kasulatan tungkol kay Cristo, <<Tignan ninyo! Naglagay ako ng bato sa Zion na katitisuran ng mga tao ang siyang batong makakatumba sa kanila. Ngunit ang sasampalataya sa kanya ay hindi mapapahiya.>>
Mga kapatid ko, ang nais ko at ipinapanalangin ko sa Diyos ay yong maligtas sana ang mga kalahi kong Judio.
Pinapatotohanan kong gustong gusto nilang paglingkuran ang Diyos, ngunit hindi nga lang tama ang paraan ng paglilingkod nila.
Dahil hindi nila alam kong paano itinuring ng Diyos na matuwid ang isang tao at gumawa sila ng sarili nilang paraan. Kaya hindi nila sinunod ang paraan ng Diyos upang ituring silang matuwid.
Dahil hindi nila alam na si Cristo ang katuparan ng Kautusan upang ang lahat ng sasampalataya sa kanya ay ituturing na ng Diyos na matuwid.
Ganito ang ipinasulat kay Moises tungkol sa taong itinuturing ng Diyos na matuwid batay sa Kautusan, <<Ang taong sumusunod sa lahat ng utos ng Diyos, mabubuhay siya ayon sa Kautusan.>>
Ganito naman ang sinasabi sa kasulatan tungkol sa pagkamatuwid sa pamamagitan ng pananampalataya, <<Huwag mo nang sabihin sa sarili mong <<Sino ang aakyat sa langit>> upang puntahan si Cristo na pababain dito at magsalita siya kung paano tayo magiging matuwid?
<<At huwag mo ring sabihing kailangan may pumunta pa sa lugar ng mga patay>> upang gisingin si Cristo.
Kundi sinasabi sa Kasulatan. <<Ang salita ng Diyos ay nasa inyo na. Nandiyan sa puso ninyo at sinasabi ng bibig ninyo.>> Itong salita ng Diyos ay walang iba kundi ang pananampalatayang ipinapangaral namin.
Kung ipinapatotoo mo sa arapan ng mga tao na, <<Si Jesus ang Panginoon>> at sumasampalataya ka ng buong puso na muli siyang binuhay ng Diyos, maliligtas ka.
Sapagkat itinuturing ng Diyos na matuwid ang taong sumasampalataya sa kanya ng buong puso at inililigtas niya ang mga taong nagpapatotoo na sumasampalataya siya kay Jesus.
Dahil sinasabi sa kasulatan, << Hindi mapapahiya ang sinumang sumasampalataya sa kanya.>>
Walang pagkakaiba ang Judio sa hindi Judio. Dahil iisa ang Panginoon ng lahat at pagpapalain niya ng sobrang dami ang lahat ng tumatawag sa kanya.
Sapagkat sinasabi sa Kasulatan, <<Kung sinuman ang tatawag sa pangalan ng Panginoon, maliligtas siya.>>
Ngunit paano sila tatawag kung hindi pa sila sumasampalataya sa kanya? At paano sila mananampalataya kung hindi pa nila narinig ang tungkol sa kanya? At paano sila makikinig kung walang nangangaral sa kanila?
At paano mangangaral ang tao tungkol sa kanya kung hindi siya isinugo? Ito ang nasa Kasulatan tungkol sa mga isinugo niya, <<Napakagandang tignan ang pagdating ng nagpapahayag ng Magandang Balita.>>
Ngunit hindi lahat ng nakarinig ng Magandang Balita ay sasampalataya. Dahil noong una pa, sinabi na ni Isaias, <<Panginoon, sino ang maniniwala sa ipinapangaral namin?>>
Kaya sumasampalataya lang ang tao kung naririnig niya ang nangangaral ng Magandang Balita tungkol kay Cristo. At maririnig niya kung may nangangaral sa kanya.
Baka ganito ang iniisip ng iba, <<Totoo bang hindi pa nakarinig ng Magandang Balita ang mga Israelita? Hindi totoo iyan! Nakarinig na sila, sapagkat sinasabi sa Kasulatan, <<Narinig sa lahat ng lugar ang tinig nila, at ang sinasabi nila, nakarating na hanggang sa katapusan ng mundo.>>
Baka ganito ang iniisip ng iba, <<Ang mga Israelita, hindi pa ba nila naunawaan ang Magandang Balita tungkol kay Cristo?>> Hindi totoo iyan! Sapagkat ayon sa isinulat ni Moises, sinabi ng Diyos sa kanila, <<Paseselosin ko kayo sa mga hindi Israelita. Pagagalitin ko kayo sa mga taong walang alam tungkol sa akin.>>
At buong tapang na sinabi ni Isaias ang ipinapasabi ng Diyos tungkol sa mga hindi Judio, <<Nakita ako ng taong hindi humahanap sa akin. Ipinakilala ko ang sarili ko sa mga hindi nagtatanong tungkol sa akin.>>
Ngunit tungkol naman sa Israel, ito ang sinabi ng Diyos, <<Matagal na akong tumatawag at naghihintay sa isang bansang matigas ang ulo at hindi sumusunod sa akin.>>
Baka ganito ang iniisip ninyo, <<Itinakwil na ba ng Diyos ang mga lahi ng Isreal na pinili niya?>> Hindi totoo iyan! Alam ko dahil ako man ay isang Israelita. Galing ako sa lahi ni Benjamin na galing din sa lahi ni Abraham.
Hindi itinakwil ng Diyos ang ang lahi ng Israel na pinili niya noong simula pa. Hindi ba ninyo alam na nasa Kasulatan ang pakikiusap ni Propeta Elias sa Diyos laban sa mga Israelita?
Ito ang sinabi niya, <<Panginoon, pinatay nila ang mga propeta mo at winasak nila ang mga pinaghahandugan sa iyo. Ako na lang ang natira at gusto pa nila akong patayin.>>
Ngunit ito ang sagot ng Diyos sa kanya, <<Naghiwalay ako ng pitong libong mga Israelita para sa akin na hindi nagpupuri sa diyus-diyusan na si Baal.>>
Ganoon din ngayon. May mga natira pang Israelita na tapat sa Diyos na pinili niya dahil sa kabutihan ng loob niya.
Ngayon, ang pagpili niya sa kanila ay hindi dahil sa mabuting gawa nila kundi dahil sa kabutihan ng Diyos. Sapagkat kung sa mabuting gawa nila ang pagpili niya sa kanila, hindi na maaaring sabihing dahil sa kabutihan ng Diyos?
Ang ibig sabihin niyan, kahit na nagsikap ang mga Isaelita na ituring sila ng Diyos na matuwid, hindi parin nila naabot iyan. Ang mga pinili lang ng Diyos ang nakaabot. Ngunit ang ibang Israelita, pinatigas niya ang ulo nila.
Katulad ng sinasabi sa Kasulatan, <<Ginawa sila ng Diyos na walang damdamin hanggang ngayon. Para silang bulag o hindi makarinig sa katotohanan.>>
Sinabi din ni David ang tungkol sa kanila, <<Ang pagpipista nila ang siyang magiging bitag sa kanila. Matitisod at mapaparusahan sila.
Mabulag sana sila at magkandakuba sila sa sobrang kahirapan habang nabubuhay sila.>>
Baka ganito ang iniisip ninyo, <<Natisod ang mga Judio dahil hindi sila sumasampalataya kay Jesus. Ibig sabihin mapapahamak sila kailanman.>> Hindi totoo iyan! Ngunit dahil sa paglabag nila, nabigyan ng pagkakataon ang mga hindi Judio na maligtas. At sa ganoon, maiinggit ang mga Judio.
Ang paglabag nila ay nagbigay ng malaking pakinabang sa mga hindi Judio, sapagkat nabigyan sila ng pagkakataong sumampalataya kay Jesus. Ngunit kung sasampalataya na kay Jesus ang mga Judio, higit pa doon ang pakinabang na maibibigay sa kanila.
Ngayon, ito ang sasabihin ko sa inyong mga hindi Judio. Ginawa akong apostol ng Diyos para sa inyo, at ipinagmamalaki ko ang tungkulin ko.
Baka sa pamamagitan nito magawa kong painggitin ang mga kapwa ko Judio upang manampalataya ang ilan sa kanila at maligtas.
Ang pagtatakwil ng Diyos sa mga Judio ang siyang paraan upang makalapit sa kanya ang ibang tao sa mundo. Kaya kung sasampalataya ang mga Judio at muli silang tatanggapin ng Diyos, mas malaking kabutihan ito, dahil para na silang binuhay muli.
Maihahalintulad natin ang mga Judio sa tinapay. Kung banal ang unang tinapay na inihandog sa Diyos, ganoon din ang buong tinapay. At kung banal ang isang ugat ng puno na inihandog sa Diyos, ganoon din ang sanga niya.
Ang mga Judio, maihahalintulad sila sa isang kahoy ng olibo na pinutulan ng ilang sanga dahil hindi sila sumampalataya. At kayong mga hindi Judio, maihahalintulad kayo sa sanga ng ulibo na bigla nalang tumubo na idinugtong bilang kapalit ng pinutol na sanga. Kaya nasama kayo sa mga kabutihan ng Diyos sa mga Judio.
Ngunit kayong mga hindi Judio, huwag kayong magmayabang na mas mabuti kayo sa mga Judio na inalintulad sa sanga na pinutol. Sapagkat hindi ang sanga ang bumubuhay sa ugat kundi ang ugat ang bumubuhay sa sanga.
Baka ganito ang iniisip ninyo, <<Pinutol sila upang maidugtong kami.>>
Totoo iyan. Pinutol sila dahil hindi sila sumampalataya kay Cristo at kayo naman ang idinugtong dahil sumampalataya kayo. Kaya huwag kayong magmataas, kundi matakot kayo.
Sapagkat kung pinutol ng Diyos ang totoong sanga na ang mga Judio, siguradong puputulin din niya kayo.
Dito makikita natin ang kabutihan at galit ng Diyos. Matapang siyang magparusa sa mga taong gumagawa ng kasalanan, ngunit mabuti siya sa inyo kung mananatili kayo sa kabutihan niya. Ngunit kung hindi, kayo man ay puputulin din.
At kung sasampalataya na ang mga Judio, idudugtong silang muli sa punong kahoy, dahil kayang gawin ng Diyos iyan.
Sapagkat kung kayo ang mga sanga ng punong kahoy ng ulibo na bigla nalang tumubo, naidugtong niya kayo sa totoong punong kahoy ng ulibo kahit hindi talagang ginagawa iyan, madali lang idugtong muli ng Diyos ang mga sanga na dati niyang pinutol sa totoong punong kahoy ng olibo.
Mga kapatid na hindi Judio, gusto kong malaman ninyo ang isang nakalihim na katotohanan na ngayon ko lang ipapaalam sa inyo. Baka iniisip ninyong mas mabuti kayo kaysa sa mga hindi Judio. Ngunit kahit marami sa mga Judio ang matigas na ulo ngayon, hindi matagal ang panahon na iyan dahil hinihintay lang na maikumpleto ang bilang ng mga hindi Judiong sumasampalataya kay Cristo.
Pagkatapos niyan, maliligtas ang lahat ng tao sa Israel katulad ng sinasabi sa Kasulatan, << Magmumula sa Zion ang Tagapagligtas. Aalisin niya ang kasamaan sa lahi ni Jacob.
Gagawin ko ang kasunduan na ito sa kanila, na aalisin ko ang mga kasalanan nila.>>
Dahil hindi tinanggap ng mga Judio ang Magandang Balita tungkol kay Jesus, naging kaaway sila ng Diyos upang kayong mga hindi Judio mabigyan kayo ng pagkakataong maligtas. Ngunit dahil ang mga Judio ang pinili ng Diyos, mahal parin niya sila dahil sa pangako niya sa mga ninuno nila.
Dahil ang pagtawag ng Diyos at regalo niya ay hindi nagbabago.
Kayong mga hindi Judio, dati kayong hindi sumusunod sa Diyos, ngunit kinahabagan niya kayo dahil sa hindi pagsunod ng mga Judio.
Ganoon din ang mga Judio na sa kabila ng hindi nila pagsunod sa Diyos, kinaawaan niya sila dahil sa awa niya sa inyo.
Dahil hinayaan ng Diyos na maging alipin ng ksalanan ang lahat ng tao upang maipakita niya sa kanila ang habag niya.
Napakabuti ng Diyos! Malalim na malalim ang karunungan at alam niya! Hindi natin kayang unawain ang bawat gusto at paraan niya!
Sino ang nakakaalam ng nasa isip ng Panginoon? Sino din ang makakapagpayo sa kanya.
Sino ang makakapagbigay sa kanya ng anuman upang gantihan niya ng utang na loob?
Sapagkat ang lahat ng bagay ay galing sa kanya at sa pamamagitan niya at para sa kanya. Purihin ang Diyos kailanman! Opo Panginoon.
Kaya mga kapatid, nakikiusap ako sa inyo alang-alang sa matinding habag ng Diyos sa atin, ibigay ninyo sa kanya ang mga katawan ninyo bilang handog na buhay, banal at kalugud lugod sa kanya dahil iyan ang totoong pagpupuri sa kanya.
Huwag ninyong gayahin ang mga ginagawa ng mga taong hindi sumasampalataya, kundi hayaan ninyong baguhin ng Diyos ang isip ninyo upang malaman ninyo ang kalooban niya kung ano ang mabuti, ganap at kalugud lugod sa paningin niya.
Dahil sa kagandahang loob ng Diyos sa akin, sinasabi ko sa inyo na huwag ninyong pahalagahan ang inyong sarili ng higit pa sa nararapat. Kundi, pag-isipan ninyo ng mabuti ang totoo ninyong kakayahan ayon sa pananampalataya na ibinigay sa inyo ng Diyos.
Marami ang parte ng katawan natin, ngunit bawat parte, may kanya kanyang ginagawa.
Ganoon din tayong mga mananampalataya. Kahit marami tayo, iisa ang katawan natin kay Cristo, at bawat isa sa atin ay nagkakaisa.
Iba't iba ang kakayahan na galing sa Diyos at inereregalo niya sa atin iyan ayon sa kabutihan niya. Kaya gamitin natin ang kakayahang iyan. Kung ang kakayahan ng isang tao ay nagpapahayag ng salita na galing sa Ispirito ng Diyos, kailangan niyang ipahayag iyan ayon sa pananampalataya niya.
Kung ang kakayahan ng isang tao ay naglilingkod sa kapwa niya, maglilingkod siya. Kung nagtuturo naman, magturo siya.
Kung salita na nagpapalakas, magsalita siya ng pagpapalakas. Kung pagbibigay, magbigay siya ng buong loob. Kung namamahala, mamahala siya ng buong sipag, at kung pagtulong sa nangangailangan, tumulong siya ng may tuwa.
Magmahalan kayo ng tapat. Kapootan ninyo ang masamang gawa at palagi ninyong gawin ang mabuti.
Magmahalan kayo bilang magkakapatid kay Cristo. Galangin ninyo ang bawat isa ng higit pa sa paggalang nila sa inyo.
Huwag kayong magtamad kundi magpakasipag kayo at buong puso kayong maglingkod sa Panginoon.
At dahil may kasiguraduan kayo sa Diyos, masaya kayo. Magtiis kayo sa mga kahirapan at palagi kayong manalangin.
Tulungan ninyo ang mga pinili ng Diyos na kanya lang na nangangailangan. At papasukin ninyo sa bahay ninyo ang mga dayuhan.
Manalangin kayo sa Diyos na pagpalain niya ang mga taong umuusig sa inyo. Pagpalain ninyo sila at huwag ninyo silang sumpain.
Makisaya kayo sa mga masaya at makiramay kayo sa mga malungkot.
Mamuhay kayo ng may pakikiisa sa bawat isa. Huwag kayong magmataas, kundi makipagkaibigan kayo sa mga taong mababa ang kalagayan. Huwag kayong magmarunong.
Kung may gumagawa ng masama sa inyo, huwag ninyo silang gantihan ng masama. Gawin ninyo ang mabuti sa paningin ng lahat ng tao.
Hangga't kaya ninyo, mamuhay kayo ng may kapayapaan sa lahat ng tao.
Mga minamahal, huwag kayong gumanti kundi ipabahala ninyo sa Diyos, sapagkat sinabi ng Panginoon sa Kasulatan, <<Ako ang gaganti. Ako ang magpaparusa.>>
Kaya, <<Kung nagugutom ang kaaway mo, pakainin mo siya. Kung nauuhaw siya, painumin mo siya. Dahil kung ginawa mo ang mga iyan, mapapahiya siya sa sarili niya.>>
Huwag kayong magpatalo sa masama, kundi talunin ninyo ang masama sa pamamagitan ng paggawa ng mabuti.
Magpasakop kayong lahat sa mga nanunungkulan sa gubyerno. Dahil galing sa Diyos ang tungkulin nila at siya ang nagpaupo sa kanila.
Kaya ang mga lumalaban sa mga nanunungkulan, lumalaban din siya sa Diyos na nag-upo sa kanila. At dahil dito, parurusahan niya sila.
Ang mga nanunungkulan, hindi sila dapat katakutan ng mga taong gumagawa ng mabuti. Ang dapat matakot sa kanila ay yong mga taong gumagawa ng masama. Kaya kung gusto mong wala kang katakutan sa mga nanunungkulan, gawin mo ang mabuti at purihin ka pa nila.
Sapagkat ang mga nanunungkulan, naglilingkod sila sa Diyos para sa ikabubuti natin. Ngunit kung gumagawa ka ng masama, dapat kang matakot dahil may kapangyarihan silang parusahan ka. Naglilingkod sila sa Diyos na nagpaparusa sa mga gumagawa ng masama.
Kaya magpasakop kayo sa mga nanungkulan hindi lang upang hindi kayo maparusahan, kundi dahil alam na ninyong iyan ang tama ninyong gawin.
Iyan din ang dahilan na nagbibigay tayo ng buwis sa gubyerno. Sapagkat ang mga nanunungkulan, lingkod sila ng Diyos at ginagawa lang nila ang tungkulin nila.
Kaya ibinigay ninyo ang dapat ninyong ibigay. Bayaran ninyo sa gubyerno ang buwis ninyo, galangin ninyo ang dapat ninyong galangin at parangalan ninyo ang dapat ninyong parangalan.
Huwag ninyong hayaang matagalan ang utang ninyo sa sinuman, maliban nalang sa utang na loob na may pagmamahal sa bawat isa. Sapagkat ang nagmamahal sa kapwa niya ay siyang tumutupad sa Kautusan ng Diyos.
Ang mga kautusan, ito sila <<Huwag kang makikiapid, huwag kang papatay, huwag kang magnanakaw, at huwag mong pagnasaan ang.>> Ang mga iyan at ang iba pang mga kautusan, nasa loob ng iisang utos, << Mahalin mo ang kapwa mo katulad ng pagmamahal mo sa sarili mo.>>
Ang taong nagmamahal, hindi siya gumagawa ng masama sa kapwa niya. Kaya kung nagmamahalan tayo, tinutupad natin ang buong Kautusan.
Gawin ninyo iyan dahil alam ninyong panahon na upang gumising kayo. Kaya gumising na kayo dahil malapit na ang oras ng pagliligtas kaysa noong una tayong sumampalataya.
Palipas na ang gabi at malapit ng umaga. Kaya iwanan na natin ang paggawa natin ng masama na ginagawa ng mga taong nasa kadiliman katulad ng maruming damit na alisin na natin. At bilang panangga, isuot natin ang mga mabuting gawa na ginagawa ng mga taong nasa liwanag.
Mamuhay tayo ng mabuti dahil nasa liwanag na tayo. Huwag tayong maglasing, huwag tayong makisama sa magulong pagsasaya, huwag tayong makiapid, huwag tayong gumawa ng kalaswaan, huwag tayong makipag-away at huwag tayong mainggit.
Kundi, tularan ninyo ang buhay ni Jesu Cristo ang siyang katulad ng malinis na damit na isuot ninyo. At huwag ninyong sundin ang masamang kagustuhan ng katawan ninyo.
Tanggapin ninyo ang kapatid na mahina sa pananampalataya at huwag ninyong pagtalunan ang tungkol sa paniniwala niya.
Halimbawa, may kapatid na naniniwalang ang lahat ng pagkain ay maaaring kainin. Ngunit may kapatid din na mahina ang pananampalataya na naniniwalang gulay lang ang dapat niyang kainin.
Ang taong naniniwalang gulay lay ang dapat niyang kainin, hindi rin niya maaaring hamakin ang taong naniniwalang maaaring kainin ang lahat, sapagkat pareho silang tinatanggap ng Diyos.
Sino ka upang husgahan ang alipin ng iba? Ang amo lang niya ang maaaring humusga sa kanya kung tama o mali ang ginawa niya. Ganoon din sa ating mananampalataya. Ang Panginoon Jesus lang ang maaaring humusga kung tama o hindi ang mga ginagawa natin. At magagawa natin ang tama dahil tinutulungan niya tayo.
May mga tao na naniniwalang mas mahalaga ang isang araw kaysa sa iba. May tao din naman na pare-pareho lang sa kanya ang lahat ng araw. Ang bawat isa ay dapat sigurado sa pagdidisisyon niya sa sarili niya tungkol sa bagay na iyan.
Ang taong may pinapahalagahan na araw, gumagawa siya para sa Panginoon. At ang taong kumakain ng kahit anong pagkain, gumagawa rin siya para sa Panginoon, sapagkat pinapasalamatan niya ang Diyos para sa kinakain niya. Ang hindi kumakain ng ilang klasing pagkain, gumagawa rin siya para sa Panginoon at nagpapasalamat din siya sa Diyos.
Wala ni isa man sa atin ang nabubuhay para lang sa sarili natin at wala ding isa man sa atin ang namamatay para lang sa sarili natin.
Kung nabubuhay tayo, nabubuhay tayo para sa Panginoon. At kung mamamatay tayo, mamamatay tayo para sa Panginoon. Kaya buhay man tayo o patay, sa Panginoon tayo.
Sapagkat namatay si Cristo at muli siyang nabuhay upang maging Panginoom ng mga buhay at mga patay.
Kaya huwag ninyong hatulan o laitin ang kapatid ninyo kay Cristo. Sapagkat tayong lahat ay haharap sa paghuhukom ng Diyos upang siya ang magsalita sa atin kung mabuti o masama ang ginawa natin.
Sapagkat sinasabi ng Panginoon sa Kasulatan, <<Dahil buhay ako, siguradong matutupad ang sinasabi ko. Luluhod sa akin ang bawat isa at kikilalanin nila ako bilang Diyos.>>
Kaya mananagut tayong lahat sa Diyos sa mga ginawa natin.
Kaya huwag na tayong maghatulan. Kundi, dapat tayong magdisisyon na huwag na nating gawin ang mga bagay na magiging dahilan ng pagkakasala ng kapatid natin.
Dahil nakiisa ako sa Panginoon Jesus, sapagkat naniniwala ako na walang ipinagbabawal na kainin. Ngunit kung iniisip ng isang tao na may pagkain na marumi at bawal kainin, huwag ng kainin.
Kung magdaramdam ang kapatid mo dahil sa kinakain mo, hindi na pagmamahal ang ipinapakita mo sa kanya. Huwag mong ipahamak ang kapatid mo kay Cristo dahil sa pagkain, dahil namatay din si Cristo para sa kanya.
Huwag mong gawin ang kahit anong bagay, na masama sa paningin ng iba, kahit mabuti para sa iyo.
Sapagkat ang paghahari ng Diyos hindi tungkol sa pagkain o inumin, kundi tungkol sa matuwid na pamumuhay, kapayaaan at kagalakan na galing sa Ispirito ng Diyos.
Ang naglilingkod kay Cristo sa ganyang paraan, kalugud-lugod siya sa Diyos at iginagalang siya ng kapwa niya tao.
Kaya pagsikapan nating gawin ang mga bagay na nagbibigay ng kapayapaan at nagpapatatag sa bawat isa.
Huwag mong sirain ang pananampalataya ng isang taong nailigtas na ng Diyos, dahil lang sa pagkain mo nang kanin na sa tingin niya ay hindi maaaring kainin. Lahat ng pagkain ay maaaring kainin, ngunit kung nagiging dahilan iyan ng pagkakasala ng iba, huwag na nating kainin.
Mas mabuting huwag ng kumain ng karne o uminom ng alak o gawin ang isang bagay kung iyon ay magiging dahilan ng pagkakasala ng kapatid mo.
Kaya anuman ang paniniwala mo sa mga bagay na iyan, ikaw nalang at ang Diyos ang nakakaalam. Mapalad ang taong hindi inuusig ng kanyang kalooban dahil sa paggawa ng mga bagay na tama sa paniniwala niya.
Ngunit kung sinuman ang kumakain ng nag-aalingan tungkol sa kinakain niya, nagkakasala siya dahil hindi nakaayon iyan sa paniniwala niya. Sapagkat anuman ang ginagawa natin, kung hindi nakaayon sa paniniwala natin, kasalanan iyan.
Tayong mga malalakas ang pananampalataya, pagtiisan nating tulungan ang mga kapatid natin na mahihina sa pananampalataya. Hindi lang ang ikabubuti natin ang isipin natin
kundi ang ikabubuti din ng iba upang lumakas din ang pananampalataya nila.
Kahit si Cristo, hindi ang ikabubuti niya ang inisip niya, kundi ayon sa Kasulatan, <<Sa panlalait nila sa iyo, ako ang nilait nila.>>
Dahil ang lahat ng Kasulatan ng Diyos noong unang panahon, isinulat upang turuan tayo. At sa pamamagitan ng Ksulatan ng Diyos, matuto tayong magtiis at lumakas ang loob natin. At sa ganoon, mabibigyan tayo ng kasiguraduan sa pangako ng Diyos.
Ang Diyos ang nagpapalakas at nagpapatatag sa atin ang siyang tutulong sana sa inyo na mamuhay ng may pagkakaisa bilang mga tagasunod ni Jesu Cristo.
Sa ganoon, samasama kayong magpupuri sa Diyos na Ama ng Panginoon nating Jesu Cristo.
Kaya tanggapin ninyo ang bawat isa katulad ng pagtanggap ni Cristo sa inyo upang purihin ang Diyos.
Alalahanin ninyo na naglingkod si Cristo sa mga Judio upang ipatotoo na tapat ang Diyos sa mga pangako niya sa mga ninuno nila.
At hindi lang iyan dahil ipinakita rin ni Cristo ang habag ng Diyos sa mga hindi Judio upang sa ganoon, mapuri din nila ang Diyos. Ganito ang nasa Kasulatan, << Kaya pupurihin kita Diyos sa piling ng mga hindi Judio, at aawit ako ng pagpupuri sa iyo.>>
At sinabi pa sa Kasulatan, <<Kayong mga hindi Judio, makisaya kayo sa mga Israelita na pinili ng Diyos.>>
At sinabi pa. <<Kayong mga hindi Judio, purihin ninyo ang Diyos at kayong nasa lahat ng bansa, magpuri kayo sa kanya.>>
Sinabi naman ni Isaias, <<Magmumula sa lahi ni Jesse ang isang mamumuno sa mga hindi Judio, At siya ang pag-asa nila.>>
Ang Diyos ang magbibigay sa atin ng kasiguraduan, siya rin sana ang magbibigay sa inyo ng buong tuwa at kapayapaan sa pamamagitan ng pananampalataya ninyo sa kanya. Sa ganoon, madadagdagan pa ang kasiguraduan ninyo sa pamamagitan ng kapangyarihan ng Ispirito ng Diyos.
Mga kapatid, alam kong mabuti ang pagkatao ninyo, mayroon kayong sapat na kaalaman, at marunong kayong magpaalala sa bawat isa.
Ganoon paman, malakas ang loob kong sumulat sa inyo tungkol sa mga bagay na dapat kong ipaalala sa inyo. Ginawa ko iyan dahil sa kabutihang loob ng Diyos sa akin,
na maging lingkod ako ni Jesu Cristo bilang pari sa mga hindi Judio. At ipinapangaral ko ang Magandang Balita ng Diyos sa kanila upang maging handog sila na kalugod lugod sa Diyos at inilaan sila para sa kanya sa pamamagitan ng Ispirito niya.
At dahil nakiisa ako kay Jesu Cristo, maipagmamalaki ko ang paglilingkod ko sa Diyos.
At wala akong ibang maipagmamalaki kundi ang mga ginawa ni Cristo sa pamamagitan ko. Dahil sa pamamagitan ng mga pagsasalita ko at gawa ko, nahikayat ko ang mga hindi Judio na sumunod sa Diyos.
Nagawa ko iyan sa tulong ng mga himala, mga kamangha- manghang gawa at sa pamamagitan ng kapangyarihan ng Ispirito ng Diyos. Kaya mula sa bayan ng Jerusalem hanggang sa probinsya ng Ilirico, naipahayag ko na ang Magandang Balita tungkol kay Cristo.
Ang gusto ko, maipangaral ko ang Magandang Balita sa mga taong hindi pa nakakakilala kay Cristo hindi sa mga taong naturuan na ng iba.
Sinasabi sa Kasulatan, <<Makikilala siya ng mga taong hindi pa nakakaalam tungkol sa kanya. Makakaunawa ang hindi pa nakarinig tungkol sa kanya.>>
Ang pangangaral ko sa mga lugar dito ang siyang dahilan kung bakit hanggang ngayon, hindi ako makapunta punta diyan sa inyo.
Ngunit ngayon, natapos ko na ang mga ginagawa ko dito at dahil matagal na akong gustong pumunta diyan,
inaasahang kong magkikita na tayo ngayon. Sa pagpunta ko sa Espanya, dadaan ako diyan. At alam kong kahit hindi ako matagal diyan, masaya ako sa pagkikita natin. Gustong gusto ko rin na matulungan ninyo ako sa pagpunta ko sa Espanya mula diyan.
Ngunit ngayon, pupunta muna ako sa Jerusalem upang ihatid ang tulong sa mga pinili ng Diyos na kanya lang.
Sapagkat ang mga kapatid sa probinsiya ng Macedonia at sa probinsiya ng Acaya, natutuwa silang nagbigay ng tulong para sa mga mahihirap na pinili ng Diyos na kanya lang doon sa Jerusalem.
Masaya nilang ginawa iyan at iyan ang tama, dahil may utang na loob sila sa mga kapatid na Judio sa Jerusalem. Dahil ang mga hindi Judio ay nabahaginan sila ng pagpapalang ispiritual ng mga Judio. Kaya dapat din nilang tulungan ang mga Judio sa mga pangangailangan nila.
Pagkatapos kong maihatid ang naipon na tulong sa mga kapatid sa Jerusalem, dadaan ako diyan sa inyo bago ako pupunta sa Espanya.
Alam kong sa pagpunta ko diyan, lubos tayong pagpapalain ni Cristo.
Kaya nakikiusap ako sa inyo mga kapatid, alang-alang sa Panginoon Jesu Cristo at sa pagmamahal na ibinigay sa atin ng Ispirito ng Diyos, tulungan ninyo ako sa pamamagitan ng buong loob ninyong pananalangin sa Diyos para sa akin.
Manalangin kayo para sa akin upang maligtas ako sa mga hindi sumasampalataya sa probinsiya ng Judea. At manalangin din kayo na ang tulong na dadalhin ko sa mga pinili ng Diyos na kanya lang na nasa Jerusalem, masaya nilang tanggapin.
Sa ganoon, kung kalooban ng Diyos, masaya akong darating diyan sa inyo at makapagpahinga sa piling ninyo.
Sumainyo nawa ang Diyos na nagbibigay ng kapayapaan. Opo Panginoon.
Ngayon, gusto kong ipakilala sa inyo ang kapatid nating si Febe. Naglilingkod siya sa mga mananampalatayang samasama na nasa bayan ng Cencrea.
Nakikiusap ako sa inyo na tanggapin ninyo siya bilang kapatid sa Panginoon dahil iyan ang tamang ginagawa sa mga pinili ng Diyos na kanya lang. Tulungan ninyo siya sa anumang kailangan niya dahil marami ang natulungan niya at isa na ako doon.
Sabihin ninyo kina Priscila at Aquila na kumusta na sila. Katulad ko silang naglilingkod kay Cristo Jesus.
Itinaya nila ang buhay nila para sa akin. Malaki ang utang na loob ko sa kanila at hindi lang ako kundi pati na ang lahat ng mananampalatayang samasama na hindi Judio.
Sabihin din ninyo sa mga mananampalatayang samasama na nagtitipon sa bahay nina Aquila at Priscila na kumusta na sila. Sabihin din ninyo sa minamahal kong kaibigan na si Epeneto na kumusta na siya. Siya ang unang sumampalataya kay Cristo Jesus sa probinsiya ng Asia.
Sabihin ninyo kay Maria na nagtiis na naglingkod sa inyo, na kumusta na siya.
Sabihin ninyo kina Andronico at Junias na mga kapwa ko Judio na kumusta na sila. Nakasama ko sila sa bilangguan at nauna sila sa aking sumampalataya kay Cristo at kilala sila ng mga apostol.
Sabihin din ninyo kay Ampliato na minamahal kong kaibigan sa Panginoon na kumusta na siya.
Sabihin din ninyo kay Urbano na katulad kong naglilingkod kay Cristo at sa minamahal kong kaibigan na si Estaquis na kumusta na sila.
Sabihin din ninyo kay Apeles na isang napatunayang tapat na lingkod ni Cristo na kumusta na siya. Sabihin din ninyo sa pamilya ni Aristobulo
at sa kapwa ko Judio na si Herodion at sa mga kapatid sa Panginoon sa pamilya ni Narciso na kumusta na sila.
Sabihin din ninyo kina Trifena at kay Trifosa na mga masipag na naglilingkod sa Panginoon na kumusta na sila. Sabihin din ninyo sa minamahal kong kaibigan na si Persida na kumusta na siya. Masipag siyang naglingkod sa Panginoon.
Sabihin din ninyo kay Rufo na isang mabuting naglilingkod sa Panginoon na kumusta na siya. Sabihin din ninyo sa nanay niya na parang nanay ko na rin na kumusta na siya.
Sabihin ninyo kina Asyncritus, Flegon, Hermes, Patrobas, Hermas at sa mga kapatid na kasama nila na kumusta na sila.
Sabihin din ninyo kina Filologo, Julia, Nereo at sa kapatid niyang babae, na si Olimpas, at sa lahat ng kasama nilang pinili ng Diyos na kanya lang na kumusta na sila.
Magbatian kayo bilang magkakapatid kay Cristo. Ipinapasabi ng lahat ng grupo ng mananampalatayang samasama dito na kumusta na kayo.
Mga kapatid, mag-ingat kayo sa mga taong gumagawa ng paghihiwalay at nagiging dahilan upang tumalikod kayo sa pananampalataya ninyo. Nangangaral sila laban sa mga aral na tinanggap ninyo. Kaya lumayo kayo sa kanila.
Ang mga taong ganyan, hindi ang Panginoon nating Jesu Cristo ang pinaglilingkuran nila, kundi ang sarili nilang kalooban ang pinaglilingkuran nila. At inililigaw nila ang mga taong walang gaanong alam tungkol kay Cristo sa pamamagitan ng mabubuti at magagandang pananalita nila.
Nabalitaan sa lahat ang pagsunod ninyo sa Panginoon. Kaya masaya ako. Ngunit ang gusto ko maging marunong kayo sa paggawa ng kabutihan at walang alam sa paggawa ng masama.
Ang Diyos ang nagbibigay ng kapayapaan, malapit na niyang ipatalo sa inyo si Satanas. Nais kong manatili sa inyo ang kabutihan ng Panginoon nating Jesu Cristo.
Kumusta na kayo sabi ni Timoteo na katulad kong naglilingkod sa Panginoon at sina Lucio, Jason at Sosipatro na mga kapwa ko Judio.
(Ako si Tercio na nakiisa sa Panginoon ang pinasulat ni Pablo sa sulat niyang ito na nagsasalita sa inyong kumusta na kayo.)
Pinapasabi din ni Gaius na kumusta na kayo. Ako si Pablo na nakikitulog dito sa bahay niya at dito rin nagtitipon ang mga mananampalatayang samasama. Ipinapasabi din ng kapatid nating si Quartus at ni Erasto na pinagkakatiwalaan ng pera ng bayan na kumusta na kayo
[Pagpalain kayong lahat ng Panginoon nating Jesu Cristo. Opo Panginoon.]
Purihin natin ang Diyos. Dahil siya ang nagpapalakas ng pananampalataya ninyo sa pamamagitan ng Magandang Balita na ipinapaalam ko sa inyo. Ang Magandang Balita tungkol kay Jesu Cristo ay matagal nang inilihim sa mahabang panahon,
ngunit ipinapaalam na ngayon sa lahat ng bansa sa pamamagitan ng mga isinulat ng mga propeta. Ang Diyos na walang kamatayan, iniutos niya na ipaalam natin ang Magandang Balita sa lahat ng tao upang sumampalataya sila at sumunod sa kanya.
Iisang Diyos ang talagang nakakaalam ng lahat. Purihin natin siya kailanman sa pamamagitan ni Jesu Cristo! Opo Panginoon.
Ako si Pablo na pinili ng Diyos ayon sa kalooban niya upang maging apostol ni Jesu Cristo, kasama ko si Sostenes na kapatid natin sa pananampalataya. Galing sa amin ang sulat na ito.
Kumusta na kayong mga kapatid naming mananampalataya sa Diyos na samasama na nandiyan sa bayan ng Corinto, kayo ang pinili ng Diyos na kanya lang sa pamamagitan ng pakikiisa ninyo kay Jesu Cristo. Nilinis niya kayo upang maging kanya lang kasama ang lahat ng tumatawag sa pangalan ng Panginoon nating Jesu Cristo saan mang lugar. Siya ang Panginoon nating lahat.
Nais kong manatili sa inyo ang kabutihan at kapayapaan na galing sa Diyos na Ama natin at sa Panginoon nating Jesu Cristo.
Palagi akong nagpapasalamat sa Diyos dahil sa mga kabutihang ibinigay niya sa inyo sa pamamagitan ng pakikiisa ninyo kay Jesu Cristo.
Dahil sa pakikiisa ninyo sa kanya, pinalago kayo ng Diyos sa lahat ng kakayahan, sa lahat ng pananalita at sa lahat ng karunungan upang maunawaan ang salita ng Diyos.
Dahil sa ganyan, napatunayan ninyong totoo ang mga itinuro namin sa inyo tungkol kay Cristo.
Kaya habang nanabik kayong naghihintay sa pagbabalik ng ating Panginoon Jesu Cristo, hindi kayo kukulangin sa anumang kakayahang ibinigay ng Espirito ng Diyos.
Patatatagin ng Ama nating Diyos ang pananampalataya ninyo hanggang sa katapusan, upang walang makitang masama sa buhay ninyo sa araw ng pagbabalik ni Jesu Cristo.
Tapat ang Diyos na pumili sa inyo upang makiisa sa Anak niya na si Jesu Cristo na Panginoon natin.
Mga kapatid ko, bilang isang apostol ng Panginoon nating Jesu Cristo, nakikiusap ako na tigilan na ninyo ang alitan ninyo sa halip magkaisa kayong lahat sa pagsasalita at huwag kayong magkabahabahagi. Magkaisa kayo sa pag-iisip at sa kalooban.
Sinasabi ko sa inyo iyan mga kapatid, dahil may galing sa bahay ni Cloe na nagpaalam sa akin na nagkakagalit kayo.
Ito ang ibig kong sabihin, nagkanyakanya na kayo ng sinusunod na tagapagturo. Sinasabi ng iba sa inyo, <<Kay Pablo ako>>, ang iba naman <<Kay Apolos ako.>> May iba din namang nagsasalita, <<Kay Pedro ako>> at ang iba naman, <<Kay Cristo ako>>
(RQ)Bakit, nahati-hati ba si Cristo? (RQ) Si Pablo ba ang napako sa krus para sa inyo? (RQ) Binautismuhan ba kayo sa pangalan ni Pablo?
Salamat sa Diyos dahil wala akong binautismuhan sa inyo maliban kina Crispo at Gaius.
Kaya walang makakapagsalita na binautismuhan ko kayo sa pangalan ko.
Binautismuhan ko din pala si Estefanas at ang pamilya niya. Wala ng akong maalala na binautismuhan ko maliban sa kanila.
Sapagkat hindi ako isinugo ni Cristo upang magbautismo kundi upang mangaral ng Magandang Balita. Ipinangaral ko nga ito, pero hindi sa pamamagitan ng magagandang pananalita at sa karunungan ng tao upang sa ganoon, hindi mawalan ng kapangyarihan ang pagkamatay ni Cristo sa krus.
Sapagkat ang aral tungkol sa pagkamatay ni Jesu Cristo sa krus walang kabuluhan para sa mga taong mapapahamak sa walang hanggang kaparusahan. Ngunit para sa ating maliligtas, ang kamatayan ni Cristo sa krus ay siyang kapangyarihan na ginamit ng Diyos upang iligtas ang mga tao.
Hindi kailangan ang karunungan ng tao dahil ganito ang nakasulat sa Kasulatan ng Diyos, <<Aalisin ko ang katalinuhan ng mga matatalino at gagawin kong walang kabuluhan ang karunungan ng mga marurunong.>>
(RQ) Kung iyan ang sinasabi sa Kasulatan, ano ngayon ang halaga ng mga marurunong, mga tagapagturo ng Kautusan galing kay Moises, at mga marunong sa pakikipagtalo sa panahong ito? (RQ) Hindi ba't ipinakita ng Diyos na ang akala ng tao na karunungan ay kahangalan lang pala?
Sapagkat sa karunungan ng Diyos, hindi niya hinayahan na makilala siya ng mga tao sa pamamagitan ng sarili nilang karunungan. Mas pinili ng Diyos na iligtas ang mga taong sumasampalataya sa kanya sa pamamagitan ng pangangaral ng Magandang Balita, na sa tingin ng mga tao ay kahangalan lang.
Ang mga Judio ayaw nilang maniwala hanggang walang makikitang himala upang mapatunayan na totoo ang pangangaral namin. At ang mga Griego naghahanap din ng sinasabi nilang karunungan.
Pero kami ipinapangaral namin si Cristo na ipinaku sa krus. Kaya hindi makapaniwala ang mga Judio. At para naman sa mga hindi Judio, wala lang kabuluhan ito.
Ngunit para sa mga pinili ng Diyos na kanya lang, Judio man o hindi, alam nila na si Cristo ang siyang karunungan at kapangyarihan ng Diyos upang iligtas ang mga tao.
Sapagkat ang akala ng mga tao na walang kabuluhan katulad ng pagtuturo ng Magandang Balita, higit pa sa karunungan ng mga tao. At ang akala nilang kahinaan ng Diyos, katulad ng pagkamatay ni Cristo sa krus, higit pa sa kalakasan ng mga tao.
Mga kapatid, isipin ninyo kung ano ang kalagayan ninyo noong pinili kayo ng Diyos na maging kanya. Iilan lang sa inyo ang masasabing marunong sa paningin ng mga tao, at iilan lang sa inyo ang masasabing may tungkulin o iilan lang sa inyo ang galing sa mayaman na lahi.
Ngunit ang mga taong itinuturing ng marami na walang karunungan, sila ang pinili ng Diyos upang ipahiya ang mga taong nagsasabing may karunungan sila. At ang mga taong itinuturing ng marami na walang tungkulin, sila ang pinili ng Diyos upang ipahiya ang mga taong may tungkulin.
At pinili ng Diyos ang mga taong mababa sa paningin ng mga tao, mga nilalait at itinuturing na walang halaga. Ginawa ito ng Diyos upang ipaalam sa mga tao na hindi mahalaga sa kanya ang mga bagay na itinuturing nilang mahalaga sa mundo.
Kaya walang makapagmamalaki sa harapan ng Diyos.
Dahil sa pakikipag-isa natin kay Jesu Cristo, mula sa Diyos. At si Cristo ang naging karunungan natin na galing sa Diyos. Sa pamamagitan ng paghahandog ni Jesus ng buhay niya, itinuring tayo ng Diyos na matuwid, nilinis niya tayo upang maging kanya, at iniligtas sa parusa ng kasalanan natin.
Kaya ang dapat ninyong gawin katulad ng nakasulat sa Kasulatan ng Diyos, <<Ang gustong magmalaki, ang maipagmamalaki lang niya ay yong ginawa ng Diyos para sa kanya.>>
Mga kapatid, noong pumunta ako diyan upang ipaalam sa inyo ang lihim na plano ng Diyos, hindi ako gumamit ng magagandang pananalita at hindi ko kayo pinamangha sa karunungan ko.
Sapagkat ang gusto ko wala akong ibang ituturo kundi si Jesu Cristo lamang at ang pagkapako niya sa krus.
Noong nandiyan ako sa inyo mahina ang loob ko at nanginginig ako sa sobrang takot. nanghihina ang loob ko at sobra ang takot ko dahil sa mga taong sumasalungat sa Magandang Balita.
At sa pagsasalita ko at sa pangangaral ko sa inyo, hindi ako gumamit ng matatamis na salita ayon sa karunungan ng tao upang hikayatin kayo. Kundi, pinatotohanan ng Ispirito ng Diyos ang pagtuturo ko sa inyo sa pamamagitan ng mga kamanghamanghang ginawa niya sa kapangyarihan niya.
Sa ganoon, hindi nakaayon sa karunungan ng tao ang pananampalataya ninyo kundi sa kapangyarihan ng Diyos.
Ngunit kahit ganoon paman, nagturo kami ng karunungan na galing sa Diyos sa mga matatag ang pananampalataya. Ngunit ang karunungang ito, hindi galing sa mga tao, o sa mga pinuno dito sa mundo na nakalaan nang mawala.
Ang karunungan na itinuturo namin ay ang planong inilihim ng Diyos noong una. Ngunit inilaan niya ang planong ito para sa ikabubuti natin bago pa niya nilikha ang mundo.
Ang karunungang ito, hindi naunawaan ng mga pinuno dito sa mundo. Dahil kung naunawaan nila ito, hindi na sana nila ipinako sa krus ang dakilang Panginoon.
Ganito ang sinasabi sa Kasulatan ng Diyos, <<Wala pang taong nakakita, nakarinig, o nakaisip sa mga bagay na inilaan ng Diyos sa mga nagmamahal sa kanya.>>
Ngunit ang mga bagay na inilaan ng Diyos sa mga nagmamahal sa kanya ay ipinaalam niya sa atin sa pamamagitan ng Ispirito niya na ibinigay niya sa atin. Sapagkat alam ng Ispirito ng Diyos ang lahat, kahit ang mga malalalim na iniisip ng Diyos.
Hindi ba't walang nakakaalam sa iniisip ng isang tao kundi ang sarili niyang Ispirito? Ganoon din, walang nakakaalam sa iniisip ng Diyos kundi ang Ispirito niya.
Kaya ngayon, para sa ating mga mananampalataya, ang Ispirito ng Diyos ang tinanggap natin hindi ang ispirito ng mundo. Kaya ang pang-unawa natin hindi katulad ng pang-unawa ng mga taong makamundo kundi katulad ng pang-unawa ng Diyos. Dahil sa Ispirito ng Diyos na ibinigay niya sa atin, nauunawaan natin ang kabutihan na kusang loob na ibinibigay ng Diyos sa atin.
Kaya sa pangangaral namin, hindi kami gumagamit ng salita na nanggaling sa karunungan ng tao kundi ang ginagamit namin, mga salita na itinuturo sa amin ng Ispirito ng Diyos. Ipinapaliwanag namin ang mga katuruan ng Diyos, sa pamamagitan ng mga salitang bigay ng Ispirito ng Diyos.
Ngunit ang taong wala sa kanya ang Ispirito ng Diyos, hindi niya tinatanggap ang mga aral na galing sa Ispirito ng Diyos, dahil para sa kanya kahangalan lang iyan. Dahil ang mga katuruan ng Diyos, kaya lang siyatin ng isang taong nasa kanya ang Ispirito ng Diyos.
Ang taong nasa kanya ang Ispirito ng Diyos, kaya niyang siyasatin ang lahat ng bagay, ngunit ang mga taong wala sa kanila ang Ispirito ng Diyos, hindi nila kayang siyasatin ang taong nasa kanya ang Ispirito ng Diyos.
Dahil sinasabi sa Kasulatan, <<Sino ang nakakaalam sa iniisip ng Panginoon? Sino ang makakapagpayo sa kanya?>> Ngunit tayong may Ispirito ng Diyos, katulad ng pag-iisip ni Cristo ang pag-iisip natin. Kaya nauunawaan natin ang mga bagay na galing sa Diyos.
Ngunit mga kapatid ko, hindi ko kayo maturuan bilang mga taong nasa inyo ang Ispirito ng Diyos, kundi bilang mga taong makamundo at sanggol pa sa pananampalataya kay Cristo.
Katulad kayo ng mga sanggol dahil hindi pa ninyo kayang unawain ang mga malalalim na pangangaral. Ang mga ipinapangaral namin sa inyo noon ay mga aral na kaagad na nauunawaan ngunit kahit ngayon hindi parin ninyo maunawaan ang malalalim na aral
dahil makamundo pa kayo. Nag-iinggitan at nag-aaway kayo. Hindi ba't pagpapatunay ito na makamundo pa kayo at namumuhay sa masamang kagustuhan katulad ng mga hindi mananampalataya?
Kung sinasabi ninyong,<<Kay Pablo ako, >> o <<Kay Apolos ako,>> hindi ba't para kayong mga taong makamundo na nagkakampihan?
Bakit, sino si Apolos? At sino si Pablo? Mga lingkod lang kami ng Diyos na ginagamit niya upang sumampalataya kayo. At ang bawat isa sa amin ay gumagawa lang ng ipinapagawa ng Panginoon sa amin.
Ako ang unang nagpaalam sa inyo ng Magandang Balita at ang ginawa ko ay katulad ng pagtatanim ng binhi. Pagkatapos ko, dumating si Apolos sa inyo upang tumulong na mangaral at ang ginawa niya ay katulad ng pagdidilig ng halaman. Ngunit ang Diyos ang nagpatubo ng salita niya sa inyo.
Kaya hindi mahalaga kung sino ang nagtanim at kung sino ang nagdilig, kundi ang mahalaga ang Diyos ang nagpatubo.
Ang nagtanim at nagdilig pareho lang nagtatrabaho. Ang bawat isa sa kanila ay tatanggap ng gantimpala ayon sa ginawa nila.
Ako at si Apolos ay nagtulungan bilang manggagawa ng Diyos at maihahalintulad kayo sa bukid na pinapataniman ng Diyos sa amin. Maihahalintulad din kayo sa isang malaking bahay na ipinapatayo niya.
Ako ang unang nangaral sa inyo tungkol kay Jesus ayon sa kakayahang ibinigay ng Diyos sa akin. Ang ginawa ko ay maihahalintulad sa isang bihasang tagapagtayo ng bahay na unang nagtayo ng pundasyon. Pagkatapos kong ipangaral sa inyo si Jesus upang maging inyong pundasyon, iba naman ang mangangaral ang nagturo sa inyo. Maihahalintulad ang ibang mangangaral sa ibang nagtatrabaho na siya namang nagpapatuloy sa pagtatayo ng malaking bahay sa ibabaw ng pundasyon. Ngunit kailangan mag-ingat ang bawat nagtatayo.
Dahil wala ng ibang maaaring pundasyon sa buhay natin, kundi ang pundasyon na naitayo na, na siyang naipangaral na namin sa inyo tungkol kay Jesu Cristo.
Ang paglilingkod natin sa Diyos ay maihahalintulad sa pagtatayo sa ibabaw ng pundasyon. Maaaring maganda ang paglilingkod natin at maihahalintulad sa paggamit ng ginto, pilak at mamahaling bato. Maaaring pangit din ang paglilingkod natin at maihahalintulad sa paggamit natin ng kahoy, natuyong damo, at dayami.
Ngunit sa Araw ng Paghuhukom ng Diyos, makikita ang husay ng paglilingkod ng bawat isa dahil susubukin ito ng Panginoon katulad ng pagluluto ng ginto sa apoy.
Kung nasusunog ang isang bahay nakikita kung marupok o matibay ang ginamit sa pagtayo ng bahay dahil masusunog ito o hindi ito masusunog. Ganon din kapag sinubok ng Diyos ang ating paglilingkod makikita kung matibay ang ating ginawa. At kung matibay ang ginawa nating paglilingkod tatanggap tayo ng gantimpala.
Ngunit kung marupok ang ginamit natin sa pagtayo ng bahay masusunog ito, ibig sabihin hindi mabuti ang ginawa nating paglilingkod, at wala tayong tatanggapin na gantimpala. Ganoon paman, maliligtas tayo, ngunit katulad lang ng isang taong naligtas sa sunog na walang nailigtas na gamit.
Alam ninyong lahat na kayo ang Templo ng Diyos at ang Ispirito niya ay nananatili sa inyo.
Kung sinuman ang wawasak sa templo ng Diyos, parurusahan ang taong iyan dahil pinili niya kayong maging templo niya. At ang templong iyan ay walang iba kundi kayong mananampalatayang samasama.
Huwag ninyong dayahin ang sarili ninyo. Kung meron man sa inyo na nag-iisip na marunong siya ayon sa karunungan ng mundo, kailangan na niyang itigil ang pag-iisip niya upang maging marunong siya sa paningin ng Diyos.
Sapagkat ang karunungan sa mundo ay walang kabuluhan sa paningin ng Diyos. Ayon sa Kasulatan ng Diyos, <<Binibitag ng Diyos ang mga marurunong sa pandaraya nila,>>
at <<Alam ng Diyos ang mga iniisip ng mga marurunong, walang kwenta.>>
Kaya huwag magmayabang ang sinuman. Dahil ang lahat ibinigay ng Diyos, para sa ikabubuti ninyo.
Si Apolos, si Pedro at ako, kaming lahat ay para sa inyo. Kahit ang mundo, ang buhay at kamatayan, ang kasalukuyan at ang hinaharap, ang lahat ng iyan ay para sa inyo.
At kayo naman ay kay Cristo, at si Cristo naman ay sa Diyos.
Kaya dapat ninyo kaming kilalanin nina Apolos na parehong mga lingkod ni Cristo at pinagkatiwalaan ng Diyos upang mangaral ng katotohanan na inilihim niya noong una.
At bilang mga pinagkatiwalaan, dapat kayong maging tapat sa amo namin.
Kaya walang halaga sa akin kung ano ang iniisip ninyo o iniisip ng sinuman sa akin, dahil Panginoon ang maghuhusga sa akin. Kahit ako, hindi ko hinuhusgaan ang sarili ko.
Dahil para sa akin, tama ang ginagawa ko, ngunit hindi ibig sabihin na wala akong kasalanan. Ang Panginoon lang ang makakapagsabi kung tama o mali ang ginagawa ko.
Kaya huwag ninyong husgahan ang paglilingkod namin sa Diyos. Hintayin ninyo ang takdang panahon ng pagbabalik ng Panginoon. Sa pagdating niya, ipapaalam niya ang lahat ng mga masasamang nakalihim at binabalak ng bawat isa. At sa panahong iyon, matatanggap ng bawat isa ang pagpaparangal ng Diyos ayon sa ginawa niya.
Mga kapatid, ginamit kong halimbawa ang aking sarili at si Apolos upang malaman ninyo ang ibig sabihin ng nakasulat sa Kasulatan ng Diyos, <<Huwag ninyong higitan ang nakasulat.>> Kaya huwag ninyong ipagmalaki ang isa at huwag ninyong sabihin na mas mabuti pa kayo sa iba.
Huwag ninyong sabihin sa mga kapatid ninyo na higit pa kayo sa kanila. Ang lahat ng bagay na nasa inyo ay galing sa Diyos. Kung ang lahat ng nasa inyo ay nanggaling sa Diyos, bakit ipinagmamalaki ninyo na parang galing sa inyo ang mga iyan?
Akala ba ninyo nasa inyo na ang lahat ng kakayahang galing sa Ispirito ng Dios! At akala ba ninyo mayaman na kayo! At naghahari-harian na kayo sa kaharian ng Diyos ng wala kami! Sana nga maghari na kayo upang makapaghari rin kaming kasama ninyo.
Dahil para sa akin, kaming mga apostol para kaming ginawa ng Diyos na pinakakawawa sa lahat ng tao. Para kaming mga taong hinatulan ng kamatayan na ipinaparada sa harapan ng lahat, sa mga tao at sa mga anghel.
Dahil sa pangangaral namin tungkol kay Cristo, itinuturing kaming walang alam. Ngunit kayong mga mananampalatayang nasa Corinto, iniisip ninyong marunong kayo dahil nakay Cristo kayo. Ang paningin ng mga tao sa amin hindi kami karapatdapat, ngunit kayo ipinagmamalaki ninyong karapatdapat kayo sa mga tao./ Itinuturing kaming walang kakayahan galing sa Diyos, ngunit kayo marami ang kakayahan ninyo. / Pinupuri kayo ng mga tao, pero kami naman nilalait.
Kahit sa oras na ito, nagugutom kami at nauuhaw, walang maisuot na maganda, pinapahirapan kami at walang matirahan.
Nagtatrabaho kami ng husto upang may ikabubuhay kami. Kung hinahamak kami ng mga tao, pagpapalain namin sila. At kung inuusig kami, pinagtitiisan namin.
Kung sinisiraan kami, mahinahon kaming sumasagot. Hanggang ngayon, itinuturing kaming basura at pinakamababa sa lahat ng tao dito sa mundo.
Hindi ko isinulat ang mga iyan upang ipahiya kayo, kundi upang paalalahanan kayo bilang mga anak na minamahal ko.
Dahil kahit may sampong libo kayong tagapagturo sa pananampalataya ninyo kay Cristo, iisa lang ang ama ninyo sa pananampalataya at ako yon dahil ako ang unang nangaral sa inyo ng Magandang Balita tungkol kay Cristo diyan sa Corinto.
Kaya nakikiusap ako sa inyo na tularan ninyo ang pamumuhay ko.
At dahil dito, pinapapunta ko diyan sa inyo si Timoteo, na minamahal ko at tapat na anak ko sa Panginoon upang ipaalala niya sa inyo ang pamumuhay ko ayon sa turo ni Jesu Cristo na siya ring ipinapangaral ko sa lahat ng mananampalatayang samasama saan mang lugar.
Ang ilan sa inyo mapagmayabang na dahil ang akala nila hindi na ako babalik diyan.
Ngunit kung kalooban ng Panginoon, kaagad akong makakapunta diyan sa inyo. Titignan ko kung anong kapangyarihan ang ipinagmamalaki nila o hanggang sa salita lang sila.
Dahil kung sakop na tayo ng pinaghaharian ng Diyos, makikita ang kapangyarihan niya sa buhay natin hindi lang sa salita.
Ano ang gusto ninyo? Darating akong may galit o darating akong mahinahon at may pagmamahal.
May nagbalita sa akin na may kasama kayo diyan na gumagawa ng pakikiapid, at nakiapid pa siya sa pangalawang asawa ng ama niya. Masama pa siya sa mga taong hindi nakakakilala sa Diyos, dahil kahit sila, hindi nila ginagawa iyan.
Ngunit sa pangyayaring ito, bakit nagagawa pa ninyong ipagmalaki ang pakikiapid ng kasama ninyo! Dapat sana malungkot kayo at alisin ninyo sa grupo ninyo ang gumagawa ng ganyan.
Kahit wala ako diyan, para na ninyo akong kaharap. At sa kapangyarihan na ibinigay sa akin ng Panginoon Jesu Cristo, hinatulan ko na ang taong iyon na parang nandiyan na ako. Kaya kapag nagtitipon kayo, isipin ninyong nakikiisa ang isip ko sa inyo at ang kapangyarihang ibinigay sa atin ng Panginoon Jesu Cristo.
<range>
Sa oras na ito, pabayaan na ninyo ang taong iyan kay Satanas upang parusahan ni Satanas ang katawan niya. Sa ganyang paraan magsisisi siya at maliligtas ang ispirito niya sa araw ng pagbabalik ng Panginoon Jesus upang maghukom sa mga tao.
Hindi tama ang pagmamayabang ninyo. Hindi ba ninyo alam ang kasabihan, <<Kahit kakaunti ang pampaalsa, mapapaalsa niya ang minasang harina>>?
Kaya alisin ninyo ang dating pampaalsa na walang iba kundi ang kasalanan upang maging bago kayo at malinis. Ang katotohanan, nalinis na kayo dahil inihandog si Cristo para sa atin. Katulad siya ng tupang inihahandog tuwing Pista ng Kaligtasan sa Egipto kaya naligtas tayo sa kamatayan.
Kaya ipagdiwang natin ang pistang ito sa pamamagitan ng pag-alis ng kasalanan at kasamaan sa ating buhay katulad ng dating pampaalsa. Mamuhay tayo ng malinis at tapat, katulad ng tinapay na walang pampaalsa.
Sumulat ako sa inyo noong una na huwag kayong makisama sa mga nakikiapid.
Hindi ko ibig sabihin na huwag na ninyong pakisamahan ang mga hindi mananampalatayang nakikiapid, mga sakim, mga magnanakaw at mga sumasamba sa mga diyusdiyosan. Dahil habang nandito tayo sa mundo, hindi natin maiiwasan ang lahat ng tao.
Ang tinutukoy ko na huwag ninyong pakisamahan ay ang sinumang tinatawag na kapatid sa Panginoon pero nakikiapid, mga sakim, sumasamba sa diyusdiyosan, mapanlait, lasenggo, at magnanakaw. Ni huwag kayong makisalo sa kanila sa pagkain.
Dahil karapatan ninyong litisin ang mga kapatid kung tama o hindi ang ginagawa nila, dahil sinasabi sa Kasulatan, <<Paalisin ninyo sa grupo ninyo ang taong gumagawa ng masama.>> Ngunit wala akong karapatang maglitis sa mga hindi mananampalataya. Ang Diyos lang ang may karapatang maglitis sa kanila.
<range>
Kung may reklamo ang isa sa inyo laban sa kanyang kapatid huwag na ninyong idimanda sa hukom ng mga hindi sumasampalataya sa Diyos kundi dalhin ninyo sa mga kapatid ninyo na mananampalataya sa Diyos.
Hindi ba ninyo alam na sa Araw ng Paghuhukom, kayong mga pinili ng Diyos na kanya lang ang siyang maghuhukom sa mga taong hindi mananampalataya? At kung kayo ang maghuhukom sa mga hindi mananampalataya, wala ba kayong kakayahan na maghukom sa mga maliit na alitan ninyo?
Hindi ba ninyo alam na darating ang panahon na tayo ang maghuhukom sa mga anghel? At kung ibinigay ng Diyos sa atin ang kapangyarihang maghukom sa mga anghel, lalo na tayong mayroon kapangyarihang maghukom sa mga bagay na may kinalaman sa pang-araw araw na buhay.
Kaya kung may alitan kayo, bakit dinadala pa ninyo ito sa mga taong hindi mananampalataya?
Sinasabi ko sa inyo ito upang mahiya kayo! Wala ba kahit isa sa inyo ang marunong mag-ayos ng alitan ng mga mananamplataya ?
Ang nangyayari, nagdidimandahan na ang mga magkakapatid sa Panginoon at sa harapan pa ng mga hindi mananampalataya!
Kayo mismo ang natalo sa pagdidimanda ninyo sa katulad ninyong mananampalatay dahil ipinapakita nito na nadaya na kayo ni Satanas. Bakit hindi nalang ninyo pagtiisan ang mga gumagawa ng masam at ang mandaraya sa inyo?
Ngunit sa nangyari, kayo pa mismo ang gumagawa ng masama at mandaraya at ginagawa ninyo ito sa mismong kapatid ninyo sa Panginoon.
Hindi ba ninyo alam na hindi makakasama sa pinaghaharian ng Diyos ang mga masasama? Huwag ninyong dayain ang sarili ninyo sapagkat kahit kailanman hindi makakasama sa pinaghaharian ng Diyo ang mga nakikiapid, sumasamba sa diyusdiyusan, nag-aasawa sa kapwa niya babae o lalake, magnanakaw, sakim, lasenggo, mapanglait, at tulisan.
<range>
At ganyan nga ang iba sa inyo noong una. Ngunit nilinis na kayo sa mga kasalanan ninyo at pinili na kayo ng Diyos na kanya lang, itinuring niya kayong matuwid sa pamamagitan ng pangalan ng Panginoon Jesu Cristo at sa Ispirito ng Ama nating Diyos.
May nagsasabi sa inyo ng ganito, <<Maaari kong gawin kahit ano.>> Ngunit ang sagot ko naman, <<Hindi lahat ng bagay makakabuti.>> Kaya kahit maaari kong gawin ang kahit na ano, hindi ako magpapaalipin sa kahit anong bagay.
Sasabihin din ng iba, <<Ang pagkain ay ginawa para sa tiyan at ang tiyan ay ginawa para sa pagkain.>> Totoo iyan, ngunit darating ang araw na parehong sisirahin ng Diyos iyan. Ang katawan ay hindi ginawa para sa pakikiapid kundi ginawa ito upang maglingkod sa Diyos, at ang Diyos ang Panginoon ng katawan natin.
At ang katawan natin ay muling bubuhayin ng Diyos sa huling araw sa pamamagitan ng kapangyarihan niya, katulad ng ginawa niya sa Panginoon natin.
Hindi ba ninyo alam na ang katawan nating mananampalataya ay kasama sa katawan ni Cristo? Iyan ang dahilan kaya hindi natin maaaring gamitin ang katawan natin sa pakikipagtalik sa babaeng bayaran.
Hindi ba ninyo alam na ang katawan ng lalaki at katawan ng babaeng bayaran ay nagiging isa sa pagtatalik nila. Sapagkat sinasabi sa Kasulatan, <<Ang dalawa ay nagiging isa.>>
Ang nakikiisa sa Panginoong Jesu Cristo ay nakikiisa sa kanyang Ispirito.
Huwag kayong makiapid. Lumayo kayo sa ganyang kasalanan. Ang ibang kasalanan na ginagawa ng tao, walang kinalaman sa katawan niya. Ngunit ang gumagawa ng pakikiapid, nagkakasala siya sa sarili niyang katawan.
Hindi ba ninyo alam na ang katawan ninyo ay templo ng Ispirito ng Diyos na tinanggap ninyo galing sa Diyos? Kaya ang katawan ninyo, hindi sa inyo kundi sa Diyos.
Dahil tinubos kayo ng Diyos sa malaking halaga. Kaya gamitin ninyo ang katawan ninyo sa ikapupuri ng Diyos.
Ngayon, tungkol naman sa mga bagay na isinulat ninyo sa akin, ganito ang sinasabi ninyo, <<Mabuti sa isang lalaki na huwag nang humipo ng babae.>>
Ngunit dahil marami na ang natutukso sa mga babae na bayaran, mas mabuting may sarili ng asawa ang mga lalake at babae.
Dapat tuparin ng lalaki ang tungkulin niyang makipagtalik sa asawa niya, at ganoon din ang babae.
Sapagkat hindi na ang babae ang may karapatan sa sarili niyang katawan kundi ang kanyang asawa. Gayundin naman, hindi na ang lalaki ang may karapatan sa sarili niyang katawan kundi ang kanyang asawa.
Kaya huwag ninyong pagdamutan ang asawa ninyo, maliban nalang kung napag-usapan ninyo na hayaan na muna ito sa kaunting panahon upang mailaan na muna ninyo ang inyong sarili sa pananalangin. Ngunit pagkatapos ng napagkasunduan ninyo, magsiping na kayo baka hindi ninyo mapigilan ang sarili ninyo. At sa ganoon, matukso kayo ni Satanas na makipagtalik sa iba.
Ang sinasabi ko sa inyo, hindi utos, kundi payo ko lang.
Kung maaari, gusto ko sanang kayong lahat maging katulad ko na marunong magpigil sa sarili ko na hindi nakikipagtalik. Ngunit ang bawat isa sa atin ay may iba't ibang kakayahan na ibinigay ng Diyos at hindi magkakatulad. Ang iba, kaya nilang pigilin ang sarili nila na makipagtalik ngunit ang iba, hindi nila kayang pigilan ang sarili na makipagtalik, kaya kailangan nilang mag-asawa.
Ngayon ito ang masasabi ko sa mga balong lalaki at sa mga babaeng balo, mas mabuti pa na manatili silang walang asawa katulad ko.
Ngunit kung hindi ninyo mapigilan ang sarili ninyo, mag-asawa kayo. Mas mabuting mag-asawa kayo kaysa sa magkasala kayo dahil sa kagustuhan ng inyong katawan.
Ngayon, kayong mga may asawa, may iuutos ako sa inyo na galing sa Panginoon hindi galing sa akin. Hindi dapat hiwalayan ng babae ang asawa niya.
Ngunit kung hihiwalayan ng babae ang asawa niya, hindi na siya dapat mag-asawa ng iba o bumalik nalang siya sa dati niyang asawa. Pareho din ang utos ng Panginoon sa lalaki, hindi niya dapat palayasin at hiwalayan ang kanyang asawa.
Sa iba naman, ito ang masasabi ko. (Galing sa akin ang utus na ito, walang sinabi ang Panginoon tungkol dito). Kung ang isang lalaki ay dati ng may asawa bago pa siya maging mananampalataya, hindi niya dapat hiwalayan ang babae kahit hindi siya mananampalataya hangga't gusto ng babae na magsama sila.
Ganoon din sa isang babae na bago siya sumampalataya may dati na siyang asawa na hindi mananampalataya. Hindi niya dapat hiwalayan ang asawa niyang lalaki na hindi mananampalataya kung gusto niyang magsama parin sila.
Dahil tinatanggap ng Diyos ang pagsasama nilang mag-asawa alang-alang sa pananampalataya ng asawa niyang babae. At ang babaeng hindi mananampalataya, tinatanggap din ng Diyos ang pagsasama nila ng asawa niyang mananampalataya dahil sa pananampalataya ng asawa niyang lalake. Dahil kung hindi, pati rin ang mga anak ninyo hindi tatanggapin ng Diyos. Ngunit ang totoo, tinatanggap din ng Diyos ang mga anak ninyo.
Ngunit kung gustong makipaghiwalay ng asawang hindi mananampalataya, pabayaan siyang makipaghiwalay. Sa ganitong pangyayari, malaya kayong makipaghiwalay sapagkat tinawag kayo ng Diyos na mamuhay ng mapayapa.
Kayong mga babae na mananampalataya, baka kayo ang maging daan upang sumampalataya ang asawa ninyo at maligtas. Ganoon din kayo mga lalake na mananampalataya, baka kayo rin ang maging daan upang sumampalataya ang asawa ninyo at maligtas.
Kung mayroon kayong asawa noong tinawag kayo ng Diyos na maging mananampalataya, manatili kayong mamuhay bilang may asawa. Ang bawat isa sa inyo ay dapat mamuhay sa kalagayan na ibinigay sa kanya ng Panginoon noong tawagin siya ng Diyos. Iyan ang ipinag-uutos ko sa lahat ng mananampalatayang samasama.
Halimbawa, kung ang isang lalake na natuli na ng tinawag siya ng Diyos, hindi na niya dapat baguhin ang kalagayan niya. At kung hindi pa siya tuli noong tinawag siya, hindi na niya kailangan magpatuli pa.
Dahil hindi na mahalaga kung ang isang tao ay tuli o hindi. Ang mahalaga, ang pagsunod sa mga utos ng Diyos.
Kaya mamuhay ang bawat isa ayon sa kalagayan niya noong tinawag siya ng Diyos.
Isa ka bang alipin noong tawagin ka ng Diyos? Huwag mong intindihin iyon. Ngunit kung may magagawa ka upang maging malaya ka, gawin mo.
Dahil ang alipin noong tinawag upang maging kaisa ng Panginoon, malaya siya sa harapan ng Panginoon. Ang tao naman na malaya noong tinawag siya ni Cristo, alipin na siya ni Cristo ngayon.
Tinubos na kayo ng Diyos sa malaking halaga. Kaya huwag ninyong pahintulutan na maging alipin kayo ng mga tao.
Kaya mga kapatid ko, manatili kayong mamuhay ayon sa kalagayan ninyo noong tinawag kayo na makiisa sa Diyos, may asawa man o wala, tuli o hindi tuli, alipin man o malaya.
Ngayon, tungkol din naman sa mga wala pang asawa, wala akong utos na galing sa Panginoon. Ngunit bilang isang pinagkakatiwalahan niya dahil sa awa ng Diyos, ito ang masasabi ko.
Dahil sa mga kahirapan ngayon, mas mabuti kung ipagpapatuloy nalang ninyo ang kalagayan ninyo na wala pang asawa.
Ngunit kung ikaw ay lalaking may asawa, huwag mong hiwalayan ang asawa mo. At kung wala kang asawa, mas mabuting huwag kanang mag-asawa.
Ngunit kung mag-aasawa kaman, hindi ka nagkakasala. At kung mag-aasawa ang isang dalaga, hindi rin siya nagkakasala. Ngunit kaya sinasabi ko sa mga walang asawa na manatili nalang silang ganoon dahil gusto kong maiwasan nila ang mga kahirapan ng buhay may-asawa.
Mga kapatid, ito ang ibig kong sabihin. Maikli nalang ang natitirang panahon para paglingkuran natin ang Panginoon. Kaya ang mga may asawa, dapat nilang paglingkuran ang Panginoon na parang walang asawa.
At kung malungkut man kayo o masaya, huwag ninyong kalimutang paglingkuran ang Panginoon. At ang mga may pambili, hindi nila dapat sarilinin ang kanilang binili dahil maikli nalang ang panahon.
Ang lahat ng bagay dito sa mundo na pinakikinabangan natin, hindi natin dapat ilagay ang kalooban natin, dahil maglalaho iyan.
Ayoko na sanang mag-alala kayo sa buhay ninyo. Ang isang lalaking walang asawa, abala siya sa paglilingkod sa Panginoon at kung paano niya mapapasaya ang Panginoon.
Ngunit ang lalaki na may asawa, abala lang siya sa mga bagay dito sa mundo, kung papaano niya mapapasaya ang asawa niya.
Dahil dito, mahahati ang isip niya. Ganoon din sa babae. Ang isang balo o ang isang dalaga, ang pinagkakaabalaan lang nila ay ang paglilingkod nila sa Panginoon, sapagkat gusto nilang ilaan ang buong buhay nila sa paglilingkod sa Panginoon. Ngunit ang babae na may asawa, abala siya sa mga bagay dito sa mundo, kung papaano niya mapapasaya ang kanyang asawa.
Sinasabi ko lang iyan para sa ikabubuti ninyo. Hindi ko kayo pinagbabawalan na mag-asawa. Gusto ko magin maayos ang inyong pamumuhay upang lubos kayong makapaglingkod sa Panginoon.
Ngayon, tungkol naman sa magkasintahan, kung sa kalooban ng lalaki hindi tama ang gagawin niya sa kasintahan niya dahil sa pagnanasa at sa kalooban niya dapat na silang magpakasal, mas mabuting magpakasal na sila. Hindi kasalanan ito.
Ngunit kung buo na ang disisyon ng lalaki na hindi niya pakasalan ang kasintahan niya, at walang pumipilit sa kanya na hindi mag-asawa, at kaya niyang pigilan ang kagustuhan ng katawan niya, mabuti rin ang ginawa niyang hindi pag-aasawa.
Kaya mabuti kung mag-asawa siya, ngunit mas mabuti rin kung hindi.
Ang babae, habang buhay pa ang asawa niya, nakatali siya sa asawa niya. Ngunit kung patay na ang asawa niya, maaari na siyang mag-asawang muli sa sinumang maibigan niya, ngunit dapat sa isang mananampalataya rin na walang asawa.
Para sa akin, mas magiging masaya pa siya kung hindi na siya mag-aasawang muli. Para sa akin ito ang tama at sa tingin ko ito rin ang itinuturo ng Ispirito ng Diyos na nasa akin.
Ngayon, tungkol naman sa tanong ninyo kung maaari natin kainin o hindi ang mga pagkaing inihandog sa diyusdiyosan, ang sinasabi ninyo <<Lahat sa atin ay may karunungan.>> Kaya tama ang sinasabi ninyo na walang kapangyarihan ang mga diyusdiyosan. Ngunit dapat nating tandaan na kung minsan ang karunungan ang siyang nakakapagpayabang sa tao. Mas mahalaga ang pagmamahal, dahil kung may pagmamahal tayo, iniisip natin kung papaano natin mapapatatag ang mga kapatid natin sa Panginoon.
Ang taong akala niya marami na siyang karunungan, kulang parin talaga ang karunungan niya.
Ngunit ang taong nagmamahal sa Diyos ang siyang kinikilala ng Diyos na kanya.
Kaya kung tungkol sa mga pagkain na inihandog sa mga diyosdiyusan, alam nating <<Ang mga diyosdiyusang ito, hindi totoong Diyos,>> dahil alam din nating <<Iisa lang ang Diyos.>>
Sinasabi ng ibang tao na hindi pa nakakakilala sa Diyos na meron mga diyos sa langit at sa lupa, at marami ang mga tinatawag nilang << mga diyos>> at mga <<panginoon>>.
Ngunit para sa atin, iisa lang ang Diyos na Ama natin na lumikha ng lahat ng bagay, at nabubuhay tayo para sa kanya. At iisa lang ang Panginoon natin, na si Jesu Cristo. Sa pamamagitan niya nilikha ang lahat ng bagay at sa pamamagitan din niya nabubuhay tayo ngayon.
Ngunit may mananampalatayang hindi pa nila alam ang katotohanang ito. Ang iba sa kanila ay nagsisimba noong una sa diyusdiyosan. Kaya hanggang ngayon, kung kakain sila sa pagkain na inihandog sa mga diyusdiyosan, para sa kanila kasama na sila sa pagsisimba sa mga diyusdiyosan. At dahil kakaunti pa ang karunungan nila, nagkakasala sila sa kalooban nila.
Ngunit ang pagkain ay walang kinalaman sa pakikiisa natin sa Diyos. Walang mawawala sa pakikiisa natin sa Diyos kung hindi tayo kakain at kung kakain tayo, wala tayong pakinabang.
Ngunit kahit malaya kayong kumain ng kahit ano, mag-ingat kayo. Baka iyan ang magiging dahilan ng panggagalingan ng kasalanan ng mga tong mahina pa sa pananampalataya.
Halimbawa, may kapatid ka na hindi pa nakakaunawa sa katotohanang ito, at ikaw na nakakaunawa na makikita niyang kumakain sa bahay na pinagtitipunan ng mga diyosdiyusan, hindi ba't mahihikayat mo rin siyang kumain sa mga pagkain na inihandog sa mga diyosdiyusan na kahit para sa kanya isang kasalanan ito.
Dahil sa <<karunungan>> mo, mapapahamak ang kapatid mo na mananampalataya na hindi pa sigurado kung ano ang ipinagbabawal ng Diyos, na tinubos din ng kamatayan ni Cristo.
At sa ganitong paraan, nagkakasala kana kay Cristo, dahil nagkasala ka sa kapatid mo na mananampalataya na hindi pa sigurado kung ano ang ipinagbabawal ng Diyos sa paghuhudyok mo sa kanya na gumawa ng bagay na ayaw ng kalooban niya.
Kaya kung ang kinakain ko na ulam ang panggagalingan ng kasalanan ng kapatid ko, hindi na ako muling kakain ng ganitong ulam upang hindi magkasala ang kapatid ko.
Tignan ninyo ako bilang halimbawa. Hindi ba't malaya akong kumain ng kahit ano? Hindi bat isa akong apostol? Hindi ba't nagpakita mismo sa akin ang Panginoon nating Jesus? Hindi ba't dahil sa paglilingkod ko sa Diyos naging mga mananampalataya kayo?
Kahit hindi ako kilalanin ng iba bilang apostol, dapat kayong mga taga Corinto kilalanin ninyo ako bilang apostol dahil sa pamamagitan ng aking pangangaral kaya nanampalataya kayo ngayon sa Panginoon. Ang inyong pananampalataya ang nagpapatotoo na akoy apostol ng Panginoon.
Ito ang isasagot ko sa mga taong hindi kumikilala sa akin bilang apostol.
Bilang apostol, wala ba kaming karapatan na bigyan ng mga naturuan namin ng mga pangangailangan namin sa araw-araw?
Wala ba kaming karapatang mag-asawa ng mananampalataya at isama siya sa mga lakad namin, katulad ng ginagawa ng mga ibang apostol kagaya ni Pedro at ng mga kapatid ng Panginoon?
Kami lang ba at si Bernabe ang kailangang magtrabaho para sa ikabubuhay namin habang ang ibang apostol ay binibigyan ninyo ng pangangailangan nila sa pang-araw-araw?
May sundalo ba na siya pa ang nagbabayad ng sahod sa sarili niya? May nagtatanim ba na hindi nakikinabang sa mga bunga nito? At may nag-aalaga ba ng kambing na hindi nakikinabang sa gatas nito?
Ang sinasabi ko, hindi lang sa masasabi ng tao, kundi sinasabi ng Kautusan.
Sapagkat nakasulat sa kautusan ni Moises, <<Habang gumigiik ang baka, huwag mong talian ang bibig niya upang makakain siya.>> Mga baka lang ba ang inaalala ng Diyos ng ipasulat niya ang batas na ito?
Hindi, kundi para sa atin kaya isinulat ito sa Kasulatan ng Diyos. Dahil ang mga nag-aararo at ang mga gumigiik naghihintay sila ng parte nila sa aanihin.
Nang ipinangaral namin sa inyo ang Magandang Balita, nagtanim kami ng ispiritual na pagpapala sa inyo. Mabigat na bagay ba para sainyo kung magmumula sainyo ang ikabubuhay namin?
Kung ang ibang nangangaral meron silang karapatan na tumanggap ng galing sa inyo, hindi ba lalo na kami? Ngunit kahit karapatan namin ito hindi kami humingi sa inyo, kundi pinagtitiisan namin ang lahat ng paghihirap upang sa ganoon walang makakapigil sa pangangaral ng Magandang Balita tungkol kay Cristo.
Hindi ba ninyo alam na ang mga naglilingkod sa templo ay galing sa templo ang kinakain nila sa pang araw araw, at ang mga naglilingkod na tumutulong sa paghahandog ng hayop sa altar ay tumatanggap sila ng bahagi ng handog na hayop?
Sa ganitong paraan, ipinag-uutos ng Panginoon na ang ikabubuhay ng nangangaral ng Magandang Balita ay manggagaling sa mga taong tumanggap ng pangangaral mula sa Magandang Balita.
Ngunit hindi ko ginamit ang alinman sa mga karapatan kong iyan. At hindi ako sumulat sainyo ngayon upang hingian kayo ng tulong. Mas gugustuhin ko pang mamatay kaysa maalis ang karapatan kong ipagmalaki ang pangangaral ko ng Magandang Balita ng walang bayad.
Ngunit hindi ko naman maaaring ipagmalaki ang pangangaral ko ng Magandang Balita, dahil sinusunod ko lamang ang utos ng Panginoong Jesus sa akin. Kaya nakakaawa ako kung hindi ko ipapangaral ang Magandang Balita!
Kung ginagawa ko ng kusang loob ang pangangaral, may mahihintay akong gantimpala. Ngunit ang totoo, ginagawa ko lang ang utos sa akin dahil ang pangangaral ng Magandang Balita ay ipinagkatiwala sa akin ng Diyos.
Ano ngayon ang gantimpala ko? Ang maituturing kong gantimpala ay yong maipangaral ko ang Magandang Balita na hindi nagbabayad ang mga nakikinig, kahit may karapatan akong tumanggap ng bayad mula sa kanila.
Malaya ako at hindi alipin ninuman, ngunit naglilingkod ako sa lahat upang makahikayat ako ng maraming mananampalataya kay Cristo.
Halimbawa, kapag nangangaral ako sa mga kapwa ko Judio, namumuhay ako ayon sa kaugalian at sa kautusan ng mga Judio upang mahikayat ko silang manampalataya kay Cristo. Kahit malaya ako na hindi sundin ang Kautusan ng mga Judio, sinusunod ko ito upang madala ko sila sa pananampalataya.
Kapag nangangaral naman ako sa mga hindi Judio na hindi namumuhay ayon sa kautusan ni Moises, namumuhay din ako na parang wala sa ilalim ng kautusan ni Moises upang mahikayat ko ang mga hindi Judio sa pananampalataya. Ngunit hindi ibig sabihin na hindi ko sinusunod ang mga utos ng Dios, dahil ang totoo, sinusunod ko ang mga utos ni Cristo.
Kapag kasama ko naman ang mga mananampalatayang hindi pa sigurado kung ipinagbabawal ng Diyos ang kumain sa inihandog sa diyusdiyosan, nakikibagay ako sa kanila upang mapatatag ko sila sa tamang pananampalataya kay Cristo. Nakikibagay ako sa lahat ng tao sa lahat ng bagay upang kahit sa anong paraan maililigtas ko ang ilan sa kanila mula sa walang hanggang kaparusahan.
Ginagawa ko ang lahat ng pakikibagay sa lahat ng tao para sa pagpapalaganap ng Magandang Balita, upang makasama ako sa mga pagpapala ng Magandang Balita.
Ang pagsunod natin sa Diyos, para tayong manlalaro ng takbuhan. At alam ninyo na sa isang takbuhan, marami ang nakikisali pero iisa lang ang nananalo. Kaya pagbutihin ninyo ang inyong paglilingkod sa Diyos kagaya ng isang manlalaro na pinagbubutihan niya ang pagtakbo niya upang makuha niya ang gantimpala.
Ang bawat manlalaro nagsasanay silang mabuti at dinidisiplina nila ang kanilang sarili sa lahat ng bagay upang makuha ang gantimpala. Ginagawa niya ito para sa gantimpalang hindi magtatagal. Ngunit ang gantimpalang hinahangad natin ay nagtatagal kailanman.
Kaya nga ako ay katulad ng isang mananakbo na siguradong tumatakbo patungo sa hangganan. Katulad din ng isang manlalarong nakikipagsuntukan na bawat suntok ko ay tumatama sa kalaban hindi sa hangin.
Dinidisiplina ko ang katawan ko at pinipigilan ko ang masama kong kagustuhan, dahil baka pagkatapos kong ipangaral ang Magandang Balita sa iba, baka ako pa ang hindi makakuha ng gantimpala galing sa Diyos.
Mga kapatid ko, gusto kong alalahanin ninyo ang nangyari sa mga ninuno nating mga Judio noong isinama sila ni Moises palabas sa Egipto. Nasa silong sila ng ulap na tanda ng paggabay ng Diyos sa kanila at silang lahat ay tumawid sa gitna ng dagat.
Sa pamamagitan ng ulap at dagat binautismuhan sila sa pakikisa nila kay Moises.
Kumain silang lahat sa ilang ng iisang pagkain na galing sa Diyos.
At uminom silang lahat ng iisang inumin na ibinibigay niya, dahil uminom sila ng tubig na pinalabas ng Diyos mula sa bato. Ang batong iyon na gumagabay sa kanila ay walang iba kundi si Cristo.
Ngunit ganoon paman, hindi parin natuwa ang Diyos sa marami sa kanila dahil hindi sila nagtiwala sa kanya. Kaya nagkalat ang mga bangkay nila sa ilang.
Ang mga nangyaring iyon sa kanila ang siyang nagbibigay ng aral sa atin ngayon upang hindi tayo maghangad ng masamang bagay katulad ng ginawa nila.
Huwag kayong sumamba sa diyus diyosan, katulad ng ginawa ng iba sa kanila, sapagkat sinasabi sa Kasulatan ng Diyos, <<Nagpista ang mga tao, nag-iinuman at nagsasayawan sa pagsamba sa mga diyusdiyosan nila.>>
Huwag tayong makikiapid, katulad ng ginawa ng iba sa kanila noong una, kaya pinarusahan sila ng Diyos, at ang namatay sa kanila sa isang araw ay 23,000.
Noong una dahil sa pagsubuk nila sa Diyos tinuklaw sila ng ahas kaya namatay sila. Kaya huwag din nating subukan si Cristo sa pamamagitan ng patuloy na paggawa ng kasalanan hanggang sa maparusahan tayo katulad ng ginawa nila.
Huwag din kayong palaging magreklamo katulad ng ilan sa kanila, kaya pinatay sila ng anghel ng kamatayan.
Nangyari ang mga bagay na ito bilang babala sa atin, at isinulat upang magsilbing babala sa ating mga nabubuhay sa panahong malapit na ang katapusan ng lahat.
Kaya kung iniisip ninyong matatag na kayo sa pananampalataya ninyo mag-ingat kayo baka mahulog kayo sa kasalanan.
Walang tuksong dumadating sa inyo na hindi nararanasan ng ibang tao. Ngunit mapagkakatiwalan ang Diyos sa pangako niya na hindi niya tayo pababayaang matuksu ng higit pa sa ating makakaya. Kaya kung nakakaranas kayo ng tukso, gagawa siya ng paraan upang matalo ninyo iyan.
Kaya mga minamahal ko, iwanan ninyo ang pagsamba sa mga diyusdiyosan.
Sinasabi ko ito sa inyo bilang mga taong nakakaunawa, kaya pag-isipan ninyo ang sinasabi ko.
Bawat pagtitipon natin bilang paggunita sa pagkamatay ni Cristo, iniinom natin ang laman ng basong ipinapasalamat natin sa Diyos. Sa bawat pag-inom natin sa baso, nakikibahagi tayo sa dugo ni Cristo. At sa bawat pagkain natin ng tinapay na pinaghatihati natin, tayoy nakikibahagi sa katawan ni Cristo.
Kaya kahit marami tayo, tayoy isa lang na katawan, dahil iisa lang ang tinapay na pinagsasaluhan natin.
Tingnan ninyo ang halimbawa ng mga Israelita. Ipinapakita ng mga kumakain sa mga inihandog sa pinaghahadugan na nakikiisa sila sa Diyos.
Ano ang ibig kong sabihin? Sinasabi ko ba na buhay ang mga diyusdiyosan o na may silbi ang pagkain na inihandog sa kanila?
Hindi! Ang ibig kong sabihin ayaw kong makiisa kayo sa masasamang ispirito dahil ang pagkaing hinahandog sa mga diyus diyosan ay inihahandog sa mga masasamang ispirito at hindi sa Diyos.
Hindi tayo maaaring makiinom sa baso ng Panginoon at pagkatapos, makiinom na naman tayo sa baso ng masasamang espirito. At hindi rin tayo maaaring makisalo sa kainan ng Panginoon at pagkatapos, makikisalo na naman tayo sa kainan ng mga masasamang espirito.
Gusto ba nating magselos ang Panginoon? Mas makapangyarihan ba tayo sa kanya?
Mayroon diyan sa inyo na nagsasabing, <<Malaya akong gawin ang kahit ano.>> Totoo na malaya nating kainin ang kahit ano, pero hindi lahat makakabuti sa atin at hindi lahat ay makakatulong sa pananampalataya ng kapatid natin.
Hindi lang ang sarili ninyong ikabubuti ang isipin ninyo kundi ang ikabubuti din ng iba.
Kumain kayo ng kahit na anong karni na nabibili sa tindahan at huwag na ninyong tanungin kung iyan ba ay inihandog sa diyusdiyosan o hindi upang hindi magulo ang kalooban ninyo.
Dahil sinasabi sa Kasulatan, << Ang mundo at ang lahat ng nandito pag-aari ng Panginoon.>>
Kung anyayahan kayo ng isang hindi mananampalataya sa isang pagsasalo at gusto ninyong pumunta, kainin ninyo ang kahit ano na iniluto para sa inyo at huwag nang magtanong kung iyan ba ay inihandog sa diyusdiyosan o hindi, upang hindi magulo ang kalooban ninyo.
Ngunit kung may nagsabi sa inyo, << Ang pagkaing iyan ay inihandog sa diyusdiyosan,>> huwag na ninyong kainin, alang alang sa nagsalita sa inyo nito, upang hindi magulo ang kolooban ng kapatid mo na nagsabi sa iyo.
Hindi ang kalooban ninyo ang ibig kong tukuyin, kundi ang kalooban ng nagsalita sa ninyo. Maaaring sabihin ng iba sa inyo, <<Bakit pipigilan ko ang gusto kong gawin dahil lang inaakala ng iba na ang gagawin ko ay masama?
Kung ipinagpasalamat ko naman ang pagkain sa Diyos, bakit pa nila ako nilalait?>>
Ito ang masasabi ko diyan. Kung kumain man kayo o uminom, o anuman ang ginagawa ninyo, gawin ninyo ang lahat upang purihin ng mga tao ang Diyos pagnakita nila ang ginawa ninyo.
Huwag kayong gumawa ng kahit ano na makakapagkasala ng kahit sino, Judio man o hindi o ng mga mananampalataya sa Diyos na samasama.
Tularan ninyo ang ginagawa ko na pinagsisikapan kong makibagay sa lahat ng tao. Hindi ang sarili kong ikabubuti ang iniisip ko, kundi ang ikabubuti ng lahat upang maligtas sila.
Kaya, tularan ninyo ako, gaya ng pagtulad ko kay Cristo.
Pinupuri ko kayo dahil lagi ninyo akong inaalala, at sinusunod ninyo ang mga nakaugalian ng mga mananampalataya na itinuro ko sa inyo.
Ngayon, gusto kong malaman ninyo na si Cristo ang ulo ng mga lalake, at ang mga lalake naman ang ulo ng mga babae, at ang Diyos naman ang ulo ni Cristo.
Kapag kayoy nagtitipon sa pagsamba ninyo at kung ang isang lalake na nanalangin o nagpapahayag ng mensahe ng Diyos ngunit may takip siya sa ulo na nagmumukha na siyang babae, nagdudulot siya ng kahihiyan kay Cristo na ulo niya.
At ang babae naman na nanalangin o nagpapahayag ng mensahe ng Diyos na walang takip sa ulo na nagmumukha na siyang lalake, nagdadala siya ng kahihiyan sa lalake na ulo niya. Dahil kung wala siyang takip sa ulo niya, para narin siyang kalbong babae na nakakahiya.
Kung ayaw magtakip ng ulo ang isang babae, magpagupit na lang siya ng buhok kagaya ng gupit ng mga lalake! Ngunit kahihiyan sa isang babae ang magpakalbo o magpagupit ng buhok katulad ng gupit ng mga lalake. Kaya dapat siyang magtakip sa ulo dahil para din siyang kalbo kung wala siyang takip sa ulo.
Hindi dapat magtakip sa ulo ang lalake kung sumasamba dahil siya ang kakikitahan ng anyo at karangalan ng Diyos . Ngunit ang babae ang siyang karangalan ng lalake.
Dahil hindi ginawa ang lalake mula sa babae, kundi ang babae ang ginawa mula sa lalake.
Dahil hindi ginawa ng Diyos ang lalake upang makasama ng babae, kundi ang babae ang ginawa ng Diyos upang makasama ng lalake.
Dahil dito at dahil sa mga anghel, dapat magtakip ng ulo ang babae upang makita na nagpapasakop siya sa lalake.
Ngunit dapat ninyong tandaan na sa pakikiisa natin sa Panginoon Jesus kailangan ng babae ang lalake at kailangan din ng lalake ang babae.
Dahil kung papaano nanggaling ang unang babae sa lalake, ang lalake naman ipinapanganak ng babae. Ngunit ang lahat nanggaling sa Diyos.
Kayo nalang ang magsabi kung magandang tingnan ang babaeng nanalangin sa Diyos na walang takip sa ulo.
Para naman sa lalake, natural na sa isang lalake ang maikli ang buhok niya, dahil nakakahiya kung mahaba ang buhok niya.
Ngunit karangalan ng babae ang may mahabang buhok. Dahil ibinigay ng Diyos sa kanya ang buhok niya upang panakip sa ulo niya.
Kung may gusto pang makipagtalo tungkol dito, wala na akong masabi dahil ito ang nakaugalihan namin. At ito ang sinusunod ng lahat ng mananampalataya sa Diyos kahit saan mang lugar.
Tungkol sa bagay na sasabihin ko ngayon, hindi ko kayo mapupuri, dahil ang pagtitipon ninyo ay nakakasama at hindi nakakabuti.
Sapagkat una sa lahat, nabalitahan ko na tuwing nagtitipon kayo bilang mananampalataya, nagpapangkatpangkat kayo. Totoo siguro iyan.
Kaylangan mangyari iyan upang malaman kung sino sa inyo ang totoong mananampalataya.
Kung nagtitipon kayo sa Banal na Hapunan ng Panginoon, bakit hindi ang Panginoon ang inaalaala ninyo.
Dahil hindi kayo naghihintayan, kundi kinakain na ninyo kaagad ang inyong sariling baon. Kaya ang iba busog na busog at lasing na, samantalang ang iba naman ay gutom pa.
Wala ba kayong sariling bahay upang doon kayo kumain at uminom? Sa ginagawa ninyo hinahamak ninyo ang mananampalataya sa Diyos na samasama at ipinapahiya ninyo ang mga kapatid ninyong mahihirap. Ano ngayon ang gusto ninyong gawin ko? Purihin ko kayo? Hindi!
Ito ang turo na ibinigay sa akin ng Panginoon, at itinuro ko rin sa inyo. Noong gabing ipinagkanulo ang Panginoong Jesus, kumuha siya ng tinapay.
At pagkatapos niyang magpasalamat sa Diyos hinati hati niya ito, at sinabi, << Ito ang katawan ko na inihahandog para sa inyo. Gawin ninyo ito bilang pag-alaala sa akin.>>
Pagkatapos nilang kumain, ganoon din ang ginawa niya sa inumin. Kinuha niya ito at sinabi, << Ang inuming ito ang siyang bagong kasunduhan na pinatotohanan ng dugo ko. Tuwing iinumin ninyo ito, gawin ninyo bilang pag-alaala sa akin.>>
Dahil sa tuwing kumakain kayo ng tinapay na ito at pag-inom nitong inumin, ipinapaalam ninyo ang pagkamatay ng Panginoon hanggang sa pagbabalik niya.
Kaya, kung sinuman ang kakain ng tinapay at umiinom ng inumin ng Panginoon sa paraang hindi nararapat katulad ng hindi ninyo paghihintay sa kapatid ninyo, nagkakasala kayo laban sa katawan at sa dugo ng Panginoon.
Kailangan siyasatin ng bawat isa ang sarili niya kung tama o mali ang ginagawa niya bago kumain ng tinapay at uminom ng inumin.
Dahil kung sinuman ang kakain at iinom ng hindi kinikilala ng mabuti ang katawan ng Panginoon, nagdadala siya ng kaparusahan sa sarili niya.
At ito ang dahilan kaya marami sa inyo ang nanghihina at nagkakasakit. At may ilan din na namatay.
Ngunit kung tayo na ang sisiyasat sa sarili natin kung tama o mali ang ginagawa natin, hindi na tayo parurusahan ng Diyos.
Kung napaparusahan man tayo ng Panginoong Jesus, ito ay pagtutuwid niya sa atin upang hindi tayo mapaparusahan kasama ng mga tao sa mundo.
Kaya mga kapatid ko, kung nagtitipon kayo para sa Banal na Hapunan, maghintayan kayo.
Kung may nagugutom sa inyo, kumain na muna siya sa bahay niya upang hindi kayo maparusahan ng Panginoon dahil doon sa ginagawa ninyo sa pagtitipon ninyo. At tungkol naman doon sa ibang bagay, aayusin ko na lang pagdating ko diyan.
Ngayon, mga kapatid, tungkol sa mga kakayahang nagmumula sa Ispirito ng Diyos, gusto kong malaman ninyo ang tama.
Alam ninyo noong hindi pa ninyo kilala ang Diyos, lagi kayong naililigaw sa pagsamba sa mga diyusdiyosan, na walang buhay.
Kaya gusto kong malaman ninyo na hindi masasabi ng isang tao ang, <<Isumpa si Jesus!>> kung nasa kanya ang Ispirito ng Diyos. At hindi rin masasabi ng isang tao na, <<Si Jesus ang Panginoon,>> kung wala sa kanya ang Ispirito ng Diyos.
Mayroong iba't ibang kakayahan na ibinibigay ang Ispirito ng Diyos ngunit iisa lang ang Ispirito ng Diyos na nagbibigay nito.
May iba't ibang paraan ang paglilingkod, ngunit iisa lang ang Panginoon na pinaglilingkuran natin.
Iba iba ang ipinapagawa ng Diyos sa atin, ngunit iisa lang ang Diyos na nagbigay sa atin ng kakayahang gawin ang mga ito.
Ang bawat isa sa atin ay binigyan ng kakayahan na nagpapakita na nasa kanya ang Ispirito ng Diyos upang makatulong siya na mapatatag ang pananampalataya ng iba.
Ang ilan sa atin ay binibigyan ng Ispirito ng kakayahang magsalita ng mensahe ng karunungan. Ang iba naman ay binibigyan ng salita ng kaalaman na galing sa iisang Ispirito.
Ang iba naman, binibigyan ng Ispirito ng malaking pananampalataya sa Diyos, at ang iba naman, binibigyan ng karunungang magpagaling sa mga may sakit.
Ang iba, binigyan ng Ispiritong kapangyarihang gumawa ng kamanghamangha, at ang iba, binigyan ng kakayahang magpahayag ng mensahe mula sa Diyos. May binigyan din ng karunungang makakilala kung ang sinasabi ng isang tao ay galing sa Ispirito ng Diyos o sa masamang ispirito. Ang iba, binigyan ng karunungang magsalita ng ibat ibang wika na hindi pa nila nalaman, ang iba din naman, may karunungang magpaunawa ng mga wikang iyan.
Ngunit iisa lang ang Ispirito ng Diyos na gumagawa ng lahat ng ito, at namamahagi ng iba't ibang kakayahan sa bawat isa ayon sa kanyang kalooban.
Iisa ang katawan ng tao ngunit binubuo ng marami at iba't ibang bahagi. Ganoon din si Cristo na iisa lang ang katawan niya, ngunit binubuo ng marami at iba't ibang bahagi. Tayong mga mananampalataya para tayong iba't ibang bahagi ng katawan ni Cristo.
Tayong lahat, Judio man o hindi, alipin man o malaya, binautismuhan sa iisang Ispirito upang maging isang katawan. At iisa rin ang Ispirito na tinanggap nating lahat.
Ang katawan binubuo siya ng maraming bahagi at hindi lang ng iisang bahagi. Ganoon din kayo kahit magkakaiba kayo, dapat kayong magkaisa.
Kaya kung makakapagsalita ang paa at sasabihin niya ang halimbawang ito, <<Dahil hindi ako kamay, hindi ako bahagi ng katawan.>> Hindi ibig sabihin nito na hindi na siya bahagi ng katawan.
At kung makakapagsalita naman ang tenga at sasabihin niya ang halimbawang ito, << Dahil hindi ako mata, hindi rin ako bahagi ng katawan,>> hindi ibig sabihin nito na hindi na siya bahagi ng katawan.
Dahil kung ang buong katawan ay puro mata, papaano makakarinig ito? At kung ang katawan ay puro tenga, papaano makakaamoy ito?
Ngunit inilagay ng Diyos ang ibat ibang bahagi ng katawan sa kanilang kinalalagyan ayon sa kalooban niya.
Kung ang katawan ay binubuo lang ng isang bahagi, matatawag pa ba itong katawan?
Ang totoo, ang katawan ay binubuo ng maraming bahagi, ngunit iisa lang ang katawan nito.
Kaya kung makakapagsalita ang mata hindi niya maaaring sabihin sa kamay ang halimbawang ito, <<Hindi kita kailangan.>> At kung makakapagsalita din ang ulo hindi rin niya maaaring sabihin sa paa ang halimbawang ito, <<Hindi kita kailangan.>>
Dahil ang totoo, ang mga bahagi ng katawan natin na parang mahina, ang siya pa ngang kailangan.
Ang mga parte ng katawan na sa tingin natin ay hindi kapuri-puri, ang siyang inaalagaan nating mabuti. At ang mga parte ng katawan na hindi natin ipinapakita, ang siyang inaayos natin.
Hindi na kailangan ayusin ang parte ng katawan na hindi nakakahiyang ipakita. Ganoon din nang inayos ng Diyos ang katawan natin, binigyan niya ng karangalan ang mga maseselang bahagi ng katawan,
upang hindi magkahiwahiwalay ngunit sa halip magmalasakit sa bawat isa.
Kung nasasaktan ang isang bahagi ng katawan, nasasaktan din ang lahat ng bahagi. At kung ang isang bahagi pinaparangalan, matutuwa rin ang lahat ng bahagi.
Kayong lahat ang bumubuo sa katawan ni Cristo, at ang bawat isa ay bahagi ng katawan niya.
At ang katawang ito, na walang iba kundi ang mananampalatayang samasama, ito ang mga bahagi na itinalaga ng Diyos: ang una, mga apostol, ang pangalawa, mga propeta, ang pangatlo mga tagapagturo. Pumili din siya ng mga gumagawa ng mga kamangha mangha, mga nagpapagaling sa may sakit, mga tumutulong, mga namamahala, at mga nagsasalita ng ibat ibang wika na hindi nila nalaman.
Alam natin na hindi lahat apostol, hindi lahat propeta o tagapagturo. Hindi lahat binigyan ng kakayahang gumawa ng mga kamangha mangha,
magpagaling ng mga may sakit, makakapagsalita sa ibat ibang wika na hindi pa nila nalaman o magpaunawa ng mga wikang iyan.
Ngunit sikapin ninyong matanggap ang mga mas mahalagang kakayahan. At ngayon, ituturo ko sa inyo ang pinakamahalagang pamumuhay sa lahat.
Kung nakakapagsalita man ako ng ibat ibang wika ng mga tao at ng mga anghel, ngunit wala akong pagmamahal para na lang akong kumpana na bumabatengteng o pompiyang na maingay.
Kung may kakayahan man akong magpahayag ng mensahe mula sa Diyos at kung may pang-unawa ako sa lahat ng katotohanan na inilihim niya noong una at kung mayroon man ako ng lahat ng karunungan, ngunit wala akong pagmamahal, wala akong halaga. At kung mailipat ko man ang mga bundok dahil sa malaking pananampalataya ko, ngunit kung wala akong pagmamahal, wala akong halaga.
At kahit ipamigay ku man ang lahat ng pag-aari ko at kung ialay ko man ang aking katawan upang sunugin, kung wala rin akong pagmamahal, wala parin akong pakinabang.
Ang taong may pagmamahal ay mapagtiis siya, mabait siya, hindi marunong mainggit, hindi mayabang o mapagmataas,
hindi masama ang ugali, hindi makasarili, hindi magagalitin o hindi mapagtanim ng sama ng loob sa kapwa,
hindi natutuwa sa kasamaan, kundi natutuwa sa katotohanan,
Ang taong may pagmamahal ay laging nagpapatawad, laging nagtitiwala, laging may pag-asa, at mapagtiis hanggang sa wakas.
May hangganan ang pagpapahayag ng mensahe galing sa Diyos at ang pagsasalita sa ibang wika na hindi nalalaman, ganoon din ang pagpapahayag ng karunungan, ngunit ang pagmamahal ay walang hangganan.
Hindi pa lubos ang karunungan natin, ganoon din ang kakayahan magpahayag ng mensahe mula sa Diyos.
Ngunit pagdating ng araw na magiging ganap ang lahat, mawawala na ang kakulangan natin.
Noong bata pa ako, ang pananalita ko, ang isip ko at ang pangangatuwiran ko ay katulad ng bata. Ngunit ng malaki na ako, iniwan ko na ang isip bata.
Ngayon, hindi pa gaanong malinaw ang pagkakilala natin sa Dios. Para lang tayong nakatingin sa malabong salamin. Ngunit pagdating ng araw makikita natin ng harapan ang Diyos at lubos natin siyang makikilala katulad ng pagkilala niya sa atin.
Kaya tatlong bagay ang mananatili: ang pagtitiwala, ang pag-asa at ang pagmamahal. Ngunit ang pinakadakila sa mga ito ay ang pagmamahal.
Kaya higit sa lahat unahin ninyong makuha ang kakayahang mahalin ang inyong kapwa. At sikapin din ninyong makuha ang iba pang kakayahang bigay ng Ispirito ng Diyos, lalo na ang pagpapahayag ng mensahe ng Diyos.
Ang taong nagsasalita sa ibang wika na hindi niya alam, hindi siya nakikipag-usap sa tao kundi sa Diyos, dahil walang nakakaintindi sa kanya. Nagsasalita siya ng mga lihim na bagay sa pamamagitan ng Ispirito ng Diyos.
Ngunit ang taong nagpapahayag ng mensahe na galing sa Diyos ay nagsasalita sa mga tao upang matulungan silang mapatatag ang kanilang pananampalataya, mapalakas ang kanilang loob, at mabigyan sila ng galak.
Ang nagsasalita ng ibang wika na hindi niya alam, pinapatatag niya ang sarili niyang pananampalataya, ngunit ang nagpapahayag ng mensahe galing sa Diyos ang pinapatatag niya ay ang mananampalatayang samasama.
Gusto ko sanang makapagsalita kayong lahat ng ibat ibang wika na hindi pa ninyo alam, ngunit mas gusto ko pang magpahayag kayo ng mensahe galing sa Diyos. Sapagkat ang taong nagpapahayag ng mensahe ng Diyos ay mas mahalaga kaysa sa nagsasalita ng iba't ibang wika na hindi pa niya alam, maliban na lang kung may magpapaunawa ng wikang iyan upang mapatatag ang mananampalatayang samasama.
Ano ang makukuha ninyong pakinabang, mga kapatid ko, kung pupunta ako diyan at magsasalita ako sa iba't ibang wika na hindi ninyo nauunawaan? Wala! Maliban nalang kung sasabihin ko sa inyo sa wikang inyong nauunawaan ang ipinakita ng Diyos sa akin, ng nalalaman ko tungkol sa kanya, ng salitang pinapasabi niya sa inyo, o ng mga pangangaral.
Kahit ang mga instrumento na walang buhay katulad ng trumpeta at alpa, kung hindi malinaw ang pagdiin at pagtugtog, paano malalaman ng nakikinig kung anong awit ang tinutugtog ng trumpeta at alpa?
At kung tinatawag ang mga sundalo gamit ang trumpeta ngunit hindi nila naiintindihan ang ibig sabihin ng tinig ng trumpeta, paano sila makakapaghanda para sa pakikipaglaban?
Ganito rin sa inyo. Paano malalaman ng isang mananampalataya ang ibig sabihin ng sinasabi ninyo sa ibang wika kung hindi naman niya maunawaan ang wikang ginagamit ninyo? Para kayong nakikipag-usap sa hangin.
Marami ang wika sa mundo at bawat isang salita, may ibig sabihin.
Ngunit kung hindi ko alam ang wikang ginagamit ng aking kausap hindi kami magkakaintindihan.
Sa paghahangad ninyo ng mga kakayahan na ibinibigay ng Ispirito ng Diyos, hangarin ninyong matanggap ang mga kakayahang magpapatatag sa mananampalatayang samasama.
Kaya, ang taong nagsasalita ng ibang wika na hindi niya nalaman, manalangin din siya na bibigyan siya ng kakayahang magpaunawa ng wikang ito.
Kung nanalangin ako sa ibang wika na hindi ko alam, hindi ito nauunawaan ng isip ko kahit pa nananalangin ang Ispirito ng Diyos sa pamamagitan ng ispirito ko.
Kung ganoon, ano ang dapat kong gawin? Mananalangin ako sa ibang wika sa aking ispirito at mananalangin din ako sa wikang naiintindihan ng isip ko. Aawit ako sa ibang wika sa aking ispirito at aawit ako ng wikang naiintindihan ng isip ko.
Kung magpapasalamat ka sa Diyos sa pamamagitan ng ispirito mo, at hindi maunawaan ito ng taong nandoon, paano siya makakasagot ng <<Opo Panginoon>> sa iyong pasasalamat kung hindi naman niya maunawaan ang sinasabi mo?
Kahit mabuti ang pagpapasalamat mo sa Diyos, kung hindi naman nauunawaan ng iba, hindi ka nakakatulong sa pagpapatatag ng pananampalataya ng iba.
Nagpapasalamat ako sa Diyos, dahil nakakapagsalita ako sa iba't ibang wika na hindi ko alam na higit pa sa inyong lahat.
Ngunit sa pagtitipon ng mga mananampalataya, mas gusto ko pang magsalita ng limang salita na nauunawaan nila upang maturuan ko sila, kaysa magsalita ako ng libo libong salita sa ibang wika na wala namang nakakaunawa.
Mga kapatid ko, huwag kayong maging isip bata tungkol sa mga kakayahan na bigay ng Ispirito ng Diyos. Tularan ninyo ang mga bata na walang alam sa masasamang bagay. Ngunit sa pagkaintindi maging isip matanda kayo.
Ganito ang sinasabi ng Panginoon sa kasulatan ng Diyos, <<Magsasalita ako sa mga taong ito sa pamamagitan ng mga taong may ibang wika at sa pamamagitan ng mga taong dayuhan, ngunit hindi parin sila makikinig sa akin.>>
Kaya ang kakayahan na magsalita ng ibang wika na hindi ninyo alam, ay siyang tanda para sa mga hindi mananampalataya, hindi para sa mga mananampalataya. Ngunit ang kakayahang magpahayag ng salitang bigay ng Diyos ay tanda para sa mga mananampalataya, hindi sa mga hindi mananampalataya.
Kung nagtitipon kayong mga mananampalataya at kayong lahat ay nagsasalita ng ibat ibang wika na hindi ninyo alam, at may dumating na hindi mananampalataya na hindi alam ang ginagawa ninyo, hindi ba't iisipin nila na nababaliw kayo?
Ngunit kung kayong lahat ay nagpapahayag ng salitang bigay ng Diyos sa inyo at may dumating na hindi mananampalataya na hindi alam ang ginagawa ninyo, maaantig ang kanyang kalooban dahil sa sinasabi ninyong lahat at malalaman niyang makasalanan siya.
Kahit ang mga nakalihim sa kanyang puso ay maihahayag. Kaya luluhud siya sa pagsisisi niya at magpupuri siya sa Diyos, at sasabin niya,<<Talagang nasa inyo ang Diyos.>>
Kaya mga kapatid ko, ito ang dapat ninyong gawin sa pagtitipon ninyo: ang iba'y aawit, ang iba'y magtuturo, at ang iba'y magpapahayag ng salitang bigay ng Diyos sa kanila. Ang iba naman ay magsasalita sa ibat ibang wika na hindi nila alam, kung may magpapaunawa kung ano ang ibig sabihin ng mga wikang iyon. Tiyakin ninyo na ang lahat ng inyong gagawin sa pagtitipon ninyo ay para sa ikatatatag ng mananampalatayang samasama.
Kung may nagsasalita sa ibang wika na hindi nila alam, kailangan dalawa lang o tatlo, at hindi sabay sabay, at dapat may nagpapaunawa sa sinasabi nila sa wikang iyan.
Ngunit kung walang magpapaunawa, manahimik nalang sila sa pagtitipon ng mga mananampalatayang samasama at makiusap nalang sila sa Diyos ng nag-iisa.
Kung may binigyan ng mensaye sa inyo na galing sa Diyos, pahintulutang magsalita ang dalawa o tatlo sa kanila. Ang iba naman ay dapat makinig at pakaunawain kung tama o mali ang sinasabi nila.
Ngayon, kung may nakaupo na binigyan ng mensahe na galing sa Diyos, dapat tumahimik muna ang nagsasalita upang makapagsalita din ang iba.
Dahil kayong lahat maaaring makapagsalita ng salita ng Diyos ng isa isa, upang matuto ang lahat at tumatag ang pananampalataya ninyo.
At ang mga mananampalataya na nakatanggap ng kakayahang magpahayag ng mensahe ng Diyos ay magsalita ng paisa isa dahil binigyan sila ng Diyos ng kakayahang magpigil sa kanilang sarili.
Dahil ang Diyos, hindi siya Diyos ng kaguluhan, kundi Diyos siya ng kaayusan at kapayapaan. Katulad ng nakaugalihan ng lahat ng mananampalatayang samasama na mga pinili ng Diyos na kanya lang,
ang mga babae, dapat tumahimik sa pagtitipon ninyo dahil hindi sila pinapahintulutang magsalita. Dapat silang magpasakop sa mga lalake dahil ganoon ang sinasabi ng Kautusan.
kung may tanong sila, tanungin nalang nila ang asawa nila pagdating nila sa bahay nila, dahil kahiyahiyang magsalita ang babae sa pagtitipon ng mga mananampalatayang samasama.
Akala ba ninyo na galing sa inyo ang salita ng Diyos, o kayo lang ang tumanggap nito?
Kung meron sa inyong nag-iisip na may kakayahan siyang magpahayag ng mensahe galing sa Diyos o nasa kanya ang Ispirito ng Diyos, dapat niyang kilalanin na ang mga isinulat ko sa inyo ay utos ng Panginoon.
At kung ayaw niyang kilalanin ang mga sinasabi ko huwag din ninyong pakikinggan ang kanyang mga sinasabi sapagkat siyay nagkukunwari lamang na propeta.
Kaya, mga kapatid ko, sikapin ninyong makapagpahayag ng salitang bigay ng Diyos, ngunit huwag naman ninyong pagbawalan ang nagsasalita sa ibang wika na hindi nila alam.
Gawin ninyo ang lahat sa tama at sa maayos na paraan.
Ngayon, mga kapatid, nais kong ipaalala sa inyo ang Magandang Balita na ipinangaral ko sa inyo. Ito ang aral na tinanggap ninyo at hanggang ngayon sinasampalatayanan ninyo.
Sa pamamagitan ng Magandang Balitang ito, ligtas na kayo kung panghahawakan ninyong mabuti ang ipinangaral ko, maliban nalang kung hindi totoo ang pananampalataya ninyo at tatalikuran ang mga ipinangaral ko sa inyo.
Sapagkat ipinaalam ko na sa inyo ang pinakamahalagang aral na ibinigay sa akin ng Diyos. Ganito ang ipinaalam ko noon. Namatay si Cristo upang iligtas tayo sa mga kasalanan natin, ayon sa Kasulatan.
Inilibing siya at muli siyang binuhay ng Diyos sa ikatlong araw, ayon din sa Kasulatan.
Nagpakita siya kay Pedro, at sa iba pa sa labindalawang Apostol niya.
Pagkatapos, nagpakita pa siya ng minsanan sa mahigit na limang daang mga kapatid na nagkatipon. Karamihan sa kanila buhay pa hanggang ngayon, ngunit ang iba sa kanila patay na.
Nagpakita rin siya kay Santiago na kapatid niya, at pagkatapos nagpakita siya sa lahat ng mga apostol.
At sa kahulihulihan nagpakita rin siya sa akin. Ang katulad ko ay isang sanggol na ipinapanganak na wala sa panahon dahil biglaan ang pagkilala ko sa kanya.
Sapagkat sa lahat ng mga apostol, ako ang walang halaga at hindi nararapat na tawaging isang apostol dahil inusig ko ang mga mananampalataya sa Diyos na samasama.
Ngunit dahil sa kagandahang loob ng Diyos sa akin, tinanggap niya ako kung sino ako at ginawa niya akong apostol. At hindi nasayang ang kagandahang loob na ibinigay ng Diyos sa akin, dahil ako'y nagpakapagal ng higit kaysa sa lahat ng ibang apostol. Ngunit hindi sa sarili kong kakayahan kundi dahil sa kagandahang loob ng Diyos na ibinigay niya sa akin.
Kaya walang pagkakaiba kung sila o ako ang mangangaral sa inyo. Ang mahalaga, iisa lang ang ipinapangaral namin at iyon din ang sinasampalatayanan ninyo.
Ngayon, ipinapangaral namin sa inyo na si Cristo ay muling nabuhay, bakit sinasabi ng ilan sa inyo na hindi bubuhayin muli ng Diyos ang mga namatay?
Kung totoong walang muling pagkabuhay, ibig sabihin kahit si Cristo hindi rin muling nabuhay.
At kung totoong hindi muling nabuhay si Cristo, walang kabuluhan ang pangangaral namin, at wala rin kabuluhan ang pananampalataya ninyo.
At hindi lang iyan, lilitaw din kaming nagsisinungaling kung totoo na walang muling pagkabuhay ang mga patay dahil ipinapangaral namin na binuhay muli ng Diyos si Cristo pero wala na naman muling pagkabuhay ang mga patay.
Dahil kung ang mga patay ay hindi muling bubuhayin hindi rin muling binuhay si Cristo.
At kung si Cristo ay hindi muling nabuhay, walang kabuluhan ang pananampalataya ninyo at hindi pa kayo napapatawad sa mga kasalanan ninyo.
At ibig sabihin din, ang mga namatay na mananampalataya kay Cristo ay namatay nang hindi naligtas.
Kung ang kasiguraduhan natin kay Cristo ay sa buhay lang na ito, pinakakawawa tayo sa lahat ng tao.
Ngunit ang totoo, muling binuhay si Cristo bilang unang ani mula sa mga patay, at bilang patotoo na muling bubuhayin ang mga patay.
Dahil sa isang tao, na si Adan, dumating ang kamatayan sa lahat ng tao. Kaya dahil din sa isang tao na si Cristo muling mabubuhay ang mga patay.
Dahil kung papaano ang lahat ng taong namatay dahil sa pakikiisa nila kay Adan, ganoon din naman, dahil sa pakikiisa natin kay Cristo, lahat tayoy muling bubuhayin.
Ngunit may kanya kanyang takdang panahon ang muling pagkabuhay. Ganito ang pagkasunodsunod. Una binuhay, si Cristo. Pagkatapos, pagbabalik ni Cristo dito sa mundo, bubuhayin din niya ang mga sumasampalataya sa kanya.
At pagkatapos nito, darating ang katapusan. Ibibigay ni Jesus ang paghahari sa Ama nating Diyos pagkatapos niyang wasakin ang lahat ng kaharian, namumuno at kapangyarihan na laban sa Diyos.
Sapagkat si Cristo ay kaylangan maghari hanggang sa lubusan niyang mapasuko ang lahat ng kanyang kaaway.
At ang huling kaaway na wawasakin ni Jesus ay ang kamatayan ng mga tao.
Sinasabi sa Kasulatan <<Ang lahat ng bagay, ipinasakop ng Diyos kay Cristo.>> Ngunit sa salita <<Lahat ng bagay,>> hindi ibig sabihin na kasama dito ang Diyos sapagkat siya ang nagpasakop sa lahat ng bagay sa ilalim ng kapangyarihan ni Cristo.
Dahil pati si Cristo ay magpapasakop sa kanyang Amang Diyos pagkatapos nasakop ang lahat sa kapangyarihan ni Cristo. Sa gayon, ang Diyos na nagbigay ng lahat sa ilalim ng kapangyarihan ni Cristo, maghahari na siya sa lahat pati kay Cristo na kanyang Anak.
May mga taong nagpapabautismo para sa mga patay. Ngayon, kung walang muling pagkabuhay ng mga patay, walang silbi ang pagbabautismu nila para sa mga patay.
Dahil muling bubuhayin ang mga patay kaya hindi kami nag-aalala kung mamatay kami o hindi at inilalagay namin ang aming mga sarili sa masamang kalagayan sa oras oras para sa pangangaral ng Magandang Balita.
Mga kapatid, araw araw akong nasa gitna ng kamatayan. Totoo ang sinasabi kong ito kagaya kung paanong totoo na ipinagmamalaki ko kayo sa pakikiisa ninyo kay Jesu Cristo na ating Panginoon.
Labis ang paghihirap ko sa Efeso dahil ang mga kaaway ko ay parang mga mababangis na hayop. Kung ang paghihirap kong ito ay para lang sa kalagayan ng tao sa buhay na ito, walang halaga ang aking pagtitiis. Kung totoong hindi na muling bubuhayin ang mga patay, mas magandang sundin nalang natin ang kasabihang, <<Kumain tayo ng kumain at uminom ng uminom, total mamamatay lang naman tayo.>>
Huwag kayong magpalinlang sa kasabihang iyan, kundi ito ang paniwalaan ninyo, <<Ang masasamang kaibigan nakakasira ng mabuting ugali.>>
Mag-isip kayo ng tama. Magpakatino kayo. Itigil ninyo ang paggawa ng kasalanan. Ang ilan sa inyo ay patuloy ang paggawa ng kasalanan dahil hindi tama ang pagkakilala nila sa Diyos. Sinasabi ko sa inyo ito upang mahiya kayo sa sarili ninyo.
Ngunit may nagtatanong, << Paano bubuhayin ang mga patay?>> Anong klasing katawan ang makukuha nila?>>
Ito ang sagot ko. Wala kang alam. Sa pagtatanim palang makikita na ang sagot. Hindi mabubuhay ang binhi kung hindi itatanim sa lupa katulad ng patay na inilibing.
At kahit anong binhi ang itatanim mo, kagaya ng trigo o ano pamang binhi, iba ang magiging katawan nito kapag tumubo na ito. Iba ang katawan ng binhi na itinatanim, iba ang katawan ng halamang tumutubo mula sa binhi.
Ngunit nasa Diyos kung ano ang magiging katawan ng iba't ibang binhi.
Ganoon din ang katawan ng mga bagay na may buhay, hindi lahat ng katawan pare-pareho. Iba ang katawan ng tao, iba rin ang katawan ng hayop na panlupa at iba rin ang katawan ng ibon at isda.
May mga katawan na panlangit at may katawan na panlupa, at ang bawat isa may ibat ibang kagandahan. Iba ang kagandahan ng katawan panlupa at iba rin ang kagandahan ng katawan na panlangit.
Iba ang liwanag ng araw sa liwanag ng buwan. At iba rin naman ang liwanag ng mga bituin. At kahit ang mga bituin may ibat ibang liwanag.
Ganoon din ang muling pagkabuhay ng mga patay. Ang katawan na inililibing nabubulok, ngunit kapag muling binuhay tayo, ang bago nating katawan ay hindi na mabubulok kailanman.
Ang katawan na inililibing, pangit at mahina, ngunit sa muling pagkabuhay, magiging maganda at makapangyarihan.
Ang katawan na inililibing para sa lupa, ngunit kapag muling binuhay ito, para sa langit na ito. Dahil kung may katawan na para sa lupa mayroon din namang katawan na para sa langit.
Sinasabi sa Kasulatan ng Diyos, <<Ang unang tao na si Adan ay binigyan ng buhay.>> Ngunit ang huling Adan na si Cristo may katawan na siyang panlangit at nagbibigay siya ng buhay na walang hanggan.
Ngunit hindi nauna ang katawan para sa langit kundi ang nauna ay katawan para sa lupa. At pagkatapos saka sumunod ang katawan para sa langit.
Ang unang tao na si Adan ay galing sa lupa, gawa sa alikabok, ngunit ang ikalawang tao na si Cristo ay galing sa langit.
Ang katawan ng mga tao dito sa mundo ay kagaya ng katawan ni Adan na gawa sa lupa. Ang katawan ng mga taong muling bubuhayin ay magiging kagaya ng katawan ni Cristo na galing sa langit.
Kaya kung paano ang katawan natin ngayon katulad ng kay Adan na nanggaling sa lupa, darating ang araw na ang katawan natin ay magiging katulad ng katawan ni Cristo na galing sa langit.
Mga kapatid, ito ang ibig kong sabihin: ang katawan natin na may laman at dugo ay hindi maaaring magmana ng kaharian ng Diyos. Dahil ang katawang ito na nabubulok ay hindi maaaring magmana ng buhay na walang hanggan.
Ngunit makinig kayo dahil may sasabihin ako sa inyo na isang lihim. Hindi lahat sa atin mamamatay, ngunit tayong lahat ay bibigyan ng bagong katawan.
Sa isang iglap, sa isang kisap mata, kasabay ng huling tunog ng trumpeta. Sapagkat sa pagtunog ng trumpeta muling bubuhayin ang mga patay at bibigyan ng katawan na hindi nabubulok. At tayong nabubuhay pa bibigyan din tayo ng bagong katawan.
Dahil ang katawan natin na nabubulok at namamatay ay papalitan ng katawan na hindi nabubulok at hindi namamatay.
At kung ang katawang nabubulok at namamatay ay napalitan na ng katawang hindi nabubulok at hindi namamatay, matutupad na ang sinasabi sa Kasulatan ng Diyos, <<Natalo na ang kamatayan. Ganap na ang tagumpay!>>
Wala nang kapangyarian ang kamatayan. Natalo na ang kamatayan.>>
May kapangyarihan lang ang kamatayan sa atin dahil sa kasalanan, at may kapangyarihan ang kasalanan sa atin dahil sa Kautusan ng Diyos.
Ngunit salamat sa Diyos dahil binigyan niya tayo ng tagumpay laban sa kasalanan at kamatayan sa pamamagitan ng ating Panginoong Jesu Cristo.
Kaya, mga minamahal kong kapatid, magpakatatag kayo at huwag manghina sa pananampalataya ninyo. Magpakasipag kayo sa gawain na ibinigay ng Panginoon sa inyo, dahil alam ninyong hindi masasayang ang pagod ninyo.
Ngayon, tungkol naman sa pag-iipon ng tulong para sa mga mananampalataya sa Diyos na nasa Judea, na pinili niyang kanya lang, tularan ninyo ang ipinagawa ko sa mga mananampalatayang nasa Galacia.
Tuwing araw ng linggo, ang bawat isa sa inyo maglaan ng pera na kaya niyang ibigay galing sa mga kinita niya. At ipunin ninyo ito upang sa pagdating ko diyan nakahanda na ang itutulong ninyo.
Pagdating ko diyan, papupuntahin ko sa Jerusalem ang mga taong pinili ninyo na magdadala ng tulong ninyo, at gagawa ako ng sulat na magpapakilala sa kanila.
At kung kailangan ko ring pumunta sa Jerusalem, samasama na kaming pupunta.
Pagkagaling ko sa Macedonia, pupunta ako diyan sa Corinto dahil dadaan muna ako doon.
Maaaring magtatagal ako diyan sa inyo. At baka diyan na ako magpalipas ng panahon ng taglamig upang matulungan ninyo ako sa mga kaylangan ko sa susunod kong pag-alis, kahit saan man ako pupunta.
Hindi ako kaagad pumunta diyan sa inyo ngayon dahil ayokong daanan lang kayo dahil pupunta pa ako sa ibang lugar. Gusto kong makasama kayo ng matagal kong loloobin ng Panginoon.
Ngunit, dito muna ako sa Efeso hanggang sa Pesta ng Pentecostes,
dahil nabigyan ako ng magandang pagkakataon upang maging mabunga ang pangangaral ng Magandang Balita dito, kahit maraming sumasalungat.
Pagdating ni Timoteo diyan, asikasuhin ninyo siyang mabuti upang mapanatag ang kalooban niya, dahil katulad ko siyang naglilingkod sa Panginoon.
Huwag ninyo siyang hamakin. Sa halip sa pag-alis niya, tulungan ninyo siya sa kailangan niya upang masaya siyang makabalik sa akin. Dahil hinihintay ko siyang dumating dito kasama ng ibang mga kapatid sa pananampalataya.
Tungkol naman sa kapatid nating si Apolos, kinausap ko na siyang mabuti na dalawin kayo diyan kasama ang ilang mga kapatid. Ngunit hindi pa niya nais pumunta diyan ngayon, saka nalang pag may pagkakataon nalang, pupunta siya diyan.
Maging handa kayo at magpakatatag sa pananampalataya. Maging matibay kayo at walang takot.
At ano man ang gawin ninyo, gawin ninyong may pagmamahal.
Alam ninyong si Stefanas at ang pamilya niya ang unang naging mananampalataya diyan sa Acaya. Inihanda nila ang sarili nila sa paglilingkod sa mga pinili ng Diyos na kanya lang. Kaya nakikiusap ako sa inyo mga kapatid,
na magpasakop kayo sa kanila at sa lahat ng katulad nilang samasamang naglilingkod ng buong sipag sa Panginoon.
Masaya ako sa pagdating nina Stefanas, Fortunatus, at Acaicus, dahil kahit wala kayo dito, nandito naman sila, at ginagawa nila para sa akin ang hindi ninyo magawa.
Pinasigla nila ang aking kalooban, kagaya ng pagpapasigla nila sa inyo noong magkakasama kayo. Bigyan ninyo ng halaga ang mga katulad nila.
Kumusta na kayo, sabi ng mga mananampalatayang samasama na nasa probinsya ng Asia. Buong puso rin sinabi nina Aquila at Pricila na kumusta na kayo dahil pareho kayong nakipag-isa sa Panginoon. Kumusta na kayo, sabi din ng mga mananampalatayang nagtitipon sa bahay nila.
At kumusta rin kayo sabi ng lahat ng mananampalataya dito. Magbatian kayo ng may pagmamahal na bigay ni Cristo.
Kumusta rin kayo, ako ito si Pablo, at ako mismo ang sumusulat ng pangungumustang ito.
Sumpain nawa ang sino mang hindi nagmamahal sa Diyos. Panginoon bumalik nawa kayo!
Nais kong manatili sa inyo ang kabutihan ng Panginoon nating Jesu Cristo.
Minamahal ko kayong lahat bilang mga kapatid kay Jesu Cristo.
Ako si Pablo na apostol ni Cristo Jesus ayon sa kalooban ng Dios. Kasama ko si Timoteo na kapatid natin sa pananampalataya. Sumulat ako sa inyong mga mananampalatayang samasama na nasa bayan ng Corinto at sa inyong mga pinili ng Diyos na kanya lang sa buong probinsiya ng Acaya.
Nais kong manatili sa inyo ang kabutihan at kapayapaan na galing sa Diyos na Ama at sa Panginoon Jesu Cristo.
Purihin natin ang Dios na Ama ng Panginoon nating Jesu Cristo. Siya ang Ama nating maawain at Diyos siya na laging nagpapatatag ng ating kalooban.
Pinapalakas niya ang loob natin sa gitna ng lahat ng pagpapahirap upang sa pamamagitan ng pagpapalakas niya ng loob natin, mapapalakas din natin ang loob ng mga taong dumaranas ng lahat ng klasi ng pagpapahirap.
Dahil kung paano dumarami ang pagpapahirap sa atin dahil sa pakikiisa natin kay Cristo, ganoon din pinapalakas ng Diyos ang loob natin dahil sa pakikiisa natin kay Cristu.
Kaya ang pagpapahirap ng iba sa amin, para sa ikalalakas ng loob ninyo at sa ikaliligtas ninyo. At ang pagpapatatag ng Dios ng kalooban namin, para sa ikatatag ng kalooban ninyo upang mapagtiisan ninyo ang pagpapahirap katulad ng naranasan namin.
Kaya sigurado kaming ipagpapatuloy ninyo ang pananampalataya ninyo kay Cristo, dahil alam namin kung mahihirapan kayo katulad namin, patatatagin din ng Diyos ang loob ninyo katulad ng pagpapatatag niya sa amin.
Mga kapatid, nais naming malaman ninyo ang mga pagpapahirap na naranasan namin sa probinsya ng Asia. Sobrang paghihirap ang naranasan namin doon. Kaya nawalan na kami ng pag-asa at hindi na namin inisip na mabubuhay pa kami.
Akala namin noong una katapusan na namin. Ngunit nangyari ang lahat ng iyon upang matuto kami na huwag magtiwala sa sarili namin kundi sa Dios na bumubuhay sa mga patay.
Iniligtas niya kami sa nakakatakot na kamatayan, at inililigtas pa rin niya kami. At umaasa kami na ililigtas pa niya kami
sa tulong ng mga panalangin ninyo. Sa ganoon, marami ang magpasalamat sa Dios dahil sa mga pagpapalang tatanggapin namin mula sa kanya bilang sagot sa mga panalangin ng maraming tao.
Ito ang maipagmamalaki namin, malinis ang kalooban namin na namumuhay kami ng matuwid at tapat sa harap ng lahat ng tao, lalo na sa inyo. Nagawa namin iyan sa pamamagitan ng kabutihan ng Diyos hindi sa pamamagitan ng karunungan ng tao.
Sapagkat wala kaming isinusulat sa inyo na hindi ninyo mababasa o maunawaan. At sigurado akong kahit hindi pa ninyo maunawaan ang mga ginagawa namin ngayon sa inyo, ngunit sa kinabukasan mauunawaan din ninyo kaming lubos. Sa ganoon, sa araw ng pagdating ng Panginoon Jesus, maipagmalaki ninyo kami at maipagmamalaki din namin kayo.
<range>
Akala ko mapapasaya ko kayo sa pagpunta ko diyan sa inyo kaya inisip kong, magplano akong dumaan muna sa inyo bago ako pumunta sa Macedoniaat pagkatapos muli akong dumaan diyan sa inyo upang sa pangalawa kong pagbisita sa inyo, dalawang besis din kayong makakatanggap ng pagpapala at matutulungan din ninyo ako sa pag-alis ko papunta sa Judea.
<range>
Iyan sana ang plano ko noong una. Ngunit hindi natuloy iyan. Ganoon paman hindi ibig sabihin na hindi ko alam kung ano ang plano kong gawin o katulad ako ng mga hindi mananampalataya na <<Oo>> lang ng <<Oo>> pero <<Hindi>> pala.
Aba, Hindi! Kung paano tapat ang Dios, ganoon din kami sa mga sinasabi namin.
Sapagkat si Jesu Cristo ang Anak ng Diyos na ipinaalam namin nina Silas at si Timoteo, talagang tapat siya sa mga salita niya at talagang tutuparin niya ang mga pangako niya.
Sapagkat ang lahat ng pangako ng Diyos, tutuparin niya ang lahat ng ito sa pamamagitan ni Cristo. Kaya masasabi nating tapat ang Diyos at iyan ang makapagbibigay ng papuri sa kanya.
Ang Dios ang nagpapatatag sa atin sa pakikiisa natin kay Cristo at siya rin ang pumili sa amin upang maglingkod sa kanya.
Tinatakan na niya tayo bilang tanda na sa kanya na tayo. At ibinigay niya ang Ispirito niya sa puso natin bilang tanda na matatanggap natin ang mga ipinangako niya.
Mga kapatid, hindi ako tumuloy diyan sa inyo sa Corinto dahil ayaw kong masaktan ang loob ninyo. At alam ng Diyos iyan.
Ayaw namin kayong pangunahan sa ginagawa ninyo bilang mananampalataya, dahil matatag na ang pananampalataya ninyo. Ang gusto lang namin, magtulungan tayo upang maging masaya kayo.
Inisip kong huwag na muna akong pumunta diyan, kung masasaktan ko lang muli ang loob ninyo sa pagbisita ko sa inyo.
Kayo lang ang nagpapasaya sa akin. Ngunit kung nasaktan ko kayo, sino pa ang magpapasaya sa akin, kundi kayo lang na nasaktan ko kung magkakasundo tayo.
Pupunta sana ako diyan noong una, pero sumulat nalang ako sa inyo upang sa pagpunta ko diyan, hindi ako masaktan sa mga taong dapat magpasaya sa akin. Dahil sigurado akong ang ikatutuwa ko, ikatutuwa din ninyong lahat.
Nasaktan at napaiyak ako. Dahil hindi ako sumulat sa inyo upang masaktan ko kayo kundi gusto kong maipakita sa inyo kung gaano ko kayo kamahal.
Ngayon, tungkol naman sa taong nakagawa ng kasalanan, at nakasakit sa inyo, baka hindi lang ako ang nasaktan sa kanya kundi kahit kayo rin, ngunit hindi lahat. Sinabi ko na hindi lahat, dahil ayo kong dagdagan ang sinasabi ko kung hindi yong totoo lang.
Sapat na sa kanya ang parusa ng marami sa inyo.
Kaya patawarin na ninyo siya at patatagin ang loob niya, dahil baka sa sobrang lungkot niya mapapahamak siya.
Nakikiusap akong ipakita ninyo sa kanyang mahal n'yo pa siya.
Noong una, sinulatan ko kayo upang malaman ko kung sinusunod ninyong mabuti ang lahat ng iniaral ko sa inyo.
Ang pinatawad na ninyo ay pinatawad ko na rin. At kung meron mang dapat patawarin, pinatawad ko na sa harapan ni Cristo alang-alang sa inyo.
Dapat ngang magpatawad tayo upang hindi tayo madaya at matalo ni Satanas. Dahil alam na natin ang mga plano niya.
Noong una, pumunta ako sa Troas upang mangaral ng Mabuting Balita tungkol kay Cristo. Nang nandoon na ako, nalaman kong inihanda pala ng Panginoon ang puso ng mga tao doon.
Ngunit hindi matahimik ang isip ko, dahil hindi ko nakita doon si Tito na kapatid natin. Kaya nagpaalam ako sa mga tao doon at pumunta ako sa probinsiya ng Macedonia.
Ngunit salamat sa Dios dahil lagi siyang nangunguna sa atin sa pagpapakita ng panalo. Ginagawa niya iyan dahil nakipag-isa tayo kay Cristo. Saan man kami pumunta, ginagamit kami ng Diyos upang ipakilala si Cristo sa mga tao. At ang salita na sinasabi namin ay parang amoy ng pabango.
Para kaming pabangong inihahandog ni Cristo sa Dios, at maaamoy ng mga taong iniligtas at ng mga mapapahamak sa walang hanggang parusa.
Sa mga napapahamak, para kaming amoy na nakamamatay. Ngunit para sa mga iniligtas, para kaming pabango na nagbibigay buhay. Kung iisipin natin, walang taong may kakayahan na gawin ang mga bagay na ito.
Mahirap ang ginagawang ito, dahil hindi kami katulad ng marami diyan na ginagawang kabuhayan ang salita ng Diyos upang mabigyan ng pera. Kundi bilang isinugo ng Diyos at lingkod ni Cristo, tapat naming ipinapangaral ang salita ng Diyos.
Akala ba ninyo na ipinagmamayabang na naman namin ang aming sarili. Hindi! Dahil hindi kami katulad ng iba na para lang tanggapin ninyo nagdadala pa sila ng sulat na nagpapatotoo sa pagkatao nila, at pagkatapos hihingi na naman sila ng ganoon sulat sa inyo para lang tanggapin sila sa ibang lugal.
Hindi na namin kailangan ang sulat upang tanggapin ninyo kami, dahil kayo na ang sulat na nakasulat sa puso namin, na nagpapatunay na talagang apostol kami. Sapagkat ang bagong buhay ninyo ay parang sulat na nakikita at nababasa ng lahat.
Dahil sa pananampalataya ninyo, malinaw na kayo ang sulat na galing kay Cristo. At hindi na tinta ang pinangsulat ni Cristo kundi Espirito ng Diyos na buhay. At hindi na batong malapad ang pinagsulatan katulad ng ibinigay Diyos kay Moises noong unang panahon, kundi sa puso ng mga tao.
Masasabi namin na iyan ang ginagawa ng Diyos sa inyo dahil nagtitiwala kami sa kanya sa pamamagitan ni Cristo.
Dahil kung kami lang wala kaming kakayahan upang gawin ang nangyayari sa inyo ngayon. Dahil ang kakayahan namin ay galing sa Diyos.
Siya ang nagbigay sa amin ng kakayahang maging mga lingkod at magpaalam ng bagong kasunduan ng Diyos upang mailapit ang mga tao sa kanya. At ang bagong kasunduan na iyan, hindi nakaayon sa Kautusan kundi nakaayon sa Ispirito ng Diyos. Dahil ang Kautusan ay nagbibigay ng kamatayan sa mga taong lumalabag. Ngunit ang Ispirito ng Diyos ay nagbibigay ng buhay na walang hanggan.
Noong ibinigay ng Diyos kay Moises ang Kautusan na nakasulat sa malapad na bato, lumiwanag ang mukha niya. Kaya hindi makatingin sa kanya ang mga Israelita. Ngunit ang liwanag ng mukha niya ay unti-unting nawawala. Ngayon, kung nagpakita ang Diyos ng kapangyarihan sa Kautusan na nagbibigay ng kamatayan,
lalo pa niyang ipapakita ang kapangyarihan niya sa paggawa ng Espirito niya.
Dahil kung may kapangyarihan ang kautusan na nagbibigay ng kamatayan, lalo pa niyang ipinapakita ang kapangyarihan sa bagong kasunduan na magtuturing ng matuwid sa tao sa paningin ng Diyos.
Sapagkat ang Kautusang, wala ng kapangyarihan dahil lalo pang makapangyarihan sa kanya ang bagong kasunduan ng Diyos.
Sapagkat kung nagpakita ng kapangyarihan ang Diyos sa pamamagitan ng Kautusan na may hangganan, lalo pa ang kapangyarihan na ipinapakita niya sa bagong kasunduan na walang hanggan.
Dahil sa kasiguraduhan natin sa bagong kasunduan na walang hanggan, malakas ang kalooban namin na magpaalam ng salita ng Diyos.
Hindi kami katulad ni Moises na nagtakip ng mukha niya upang hindi makita ng mga Israelita na nawawala ang liwanag sa mukha niya.
Ngunit ang totoo, matigas parin ang ulo ng mga Israelita. Dahil kahit binabasa nila ang dating kasunduan, parang nakatakip parin sila dahil hanggang ngayon hindi parin sila makaunawa. Sapagkat mawawala lang ang takip sa pamamagitan ng pakikipag-isa ng isang tao kay Cristo.
Totoong hanggang ngayon, parang may nakatakip pa rin sa puso nila kahit binabasa nila ang mga Kautusan na ipinasulat kay Moises, hindi pa rin nila maunawaan kung ano ang ibig sabihin ng nakasulat doon.
Ngunit kung lalapit ang tao sa Panginoon, makakaunawa na siya dahil naalis na ang takip niya.
Ngayon, ang Panginoon na sinabi ko dito ay ang Ispirito ng Diyos. At kung nasa isang tao na ang Ispirito ng Diyos malaya na siya sa kapangyarian ng kautusan na ipinasulat kay Moises.
At tayong lahat na nakakaunawa na dahil naalis na ang takip natin, makikita na sa atin ang kapangyarihan ng Panginoon. At ang kapangyarihang iyan ay galing sa Panginoon, na siyang Ispirito ng Diyos, na dahang dahang nagpapabago sa atin hanggang sa maging katulad niya tayo.
Dahil sa awa ng Dios, pinili niya kami na magpaalam ng bagong kasunduan. Kaya hindi nanghihina ang kalooban namin sa pagpapaalam ng bagong paraan na makakapag-alis ng kasalanan ng mga tao.
Tinalikuran namin ang paggawa ng mga nakalihim at nakakahiyang gawa. Hindi kami nanlilinlang at hindi rin namin binabaluktot ang salita ng Diyos. Kundi pawang katotohanan ang ipinapangaral namin upang makita ng mga tao na malinis ang kalooban namin. At alam ng Dios iyan.
Ngunit ang mga nakatakip pa ang isip sa ibig sabihin ng Magandang Balita na ipinapaalam namin, sila ang mga taong mapapahamak sa walang hanggang kaparusahan.
Hindi sila sumampalataya dahil si Satanas ang naghahari ngayon sa mundo, tinakpan niya ang isip nila upang hindi nila makita ang liwanag ng katotohanan ng Magandang Balita tungkol sa kapangyarihan ni Cristo na siyang kalarawan ng Dios.
Hindi ang sarili namin ang ipinapangaral namin kundi si Jesu Cristo, na siyang Panginoon natin. At naglilingkod kami sa inyo dahil kay Jesus.
Sapagkat ang Dios ang nagsalita, <<Magkaroon ng liwanag ang dilim.>> At ang Diyos din ang nagbigay ng liwanag sa isip namin upang maunawaan namin ang kapangyarihan niya, na nakikita kay Cristo.
Ngunit kami ang binigyan ng kayamanan ng Magandang Balita, lalagyan lang kami na nababasag katulad ng banga upang makita na hindi mapapantayan ang kapangyarihan na galing sa Diyos at hindi galing sa amin.
Magkabila ang gumigipit sa amin, ngunit hindi kami natatalo. May oras ding magulo ang isip namin, pero hindi kami nawalan ng kasiguraduhan.
Marami ang umuusig sa amin, pero hindi kami pinapabayaan ng Diyos. May oras ding hinihimatay nila kami, pero hindi nila kami napatay.
Kahit saan kami pumunta, muntik na kaming mamatay katulad ng nangyari kay Jesus noong nandito pa siya sa mundo upang sa pamamagitan ng buhay namin, makita din ang buhay ni Jesus.
Habang nabubuhay pa kami dito sa mundo, lagi kaming malapit sa kamatayan dahil sa pagsunod namin kay Jesus. upang makita ang buhay ni Jesus sa katawan namin na may kamatayan.
Kaya sa pangangaral namin, maaaring mamatay kami, ngunit wala sa amin iyon dahil alam namin na ang kapalit niyan mabibigyan kayo ng buhay na walang hanggan.
Ganito ang nasa Kasulatan,<<Sumasampalataya ako. Kaya nagsasalita ako.>> Sumasampalataya din kami. Kaya ipinapaalam namin ang Magandang Balita.
Sapagkat alam namin na ang Dios ang muling bumuhay kay Jesus, siya rin ang bubuhay sa amin, katulad ng ginawa niya kay Jesus. At alam din namin na tayong lahat ay dadalhin niya sa kanyang piling.
Ang lahat ng kahirapan na nararanasan namin, para sa ikabubuti ninyo upang dumami ang taong tatanggap sa kabutihan ng Diyos at lalo pang dadami ang magpapasalamat sa kanya. At dahil diyan mapupurihan siya.
Iyan ang dahilan kaya hindi nanghihina ang kalooban namin. At kahit na nanghihina ang katawan namin, lalo pang lumalakas ang kalooban namin sa araw araw.
Sapagkat ang kahirapan na nararanasan namin may hangganan at hindi talagang mabigat kung ihahalintulad sa gantimpalang hindi mapapantayan at walang hangganan na ibibigay ng Diyos sa amin pagdating ng panahon.
Kaya walang halaga sa amin ang mga bagay na nakikita dito sa mundo kundi ang mahalaga sa amin ay yong mga bagay na hindi nakikita. Dahil ang mga bagay na nakikita may hangganan, ngunit ang mga bagay na hindi nakikita walang hangganan.
Alam natin na ang katawan natin dito sa mundo namamatay katulad ng bahay na nasisira. Ngunit ganon paman, alam natin na meron tayong katawan na hindi namamatay na inilaan ng Diyos para sa atin sa langit. Ang Diyos ang gumawa ng katawang iyan, hindi ang tao.
Habang nandito pa tayo sa katawang panlupa, nababalisa pa tayo at nasasabik tayong tumira sa katawan nating panlangit.
At kung mananatili na tayo sa katawang panlangit, may bagong katawan na titirhan ang kaluluwa natin.
Habang nasa atin pa ang katawang namamatay, nababalisa at dumadaing pa tayo. Hindi dahil gusto na nating iwanan ang katawang panlupa, kundi dahil gusto nating mabigyan ng bagong katawan upang mapalitan ang katawan nating may kamatayan ng katawang walang kamatayan.
Ang Diyos ang talagang naglaan na matatanggap natin ang bagong katawan. At ibinigay niya sa atin ang Ispirito niya bilang tanda na matatanggap natin ang bagong katawan.
kaya panatag na tayo kahit alam namin na habang nandito pa tayo sa katawan panlupa, hindi pa tayo makakapasok sa kinaroroonan ng Panginoon.
Dahil hindi na tayo nabubuhay sa pamamagitan ng mga bagay na nakikita kundi sa pamamagitan ng pananampalataya sa Panginoon.
Kaya panatag ang loob namin. At gusto na naming iwanan ang katawang panlupa upang manatili sa piling ng Panginoon.
Kaya, sinisikap naming magin kalugudlugod sa Diyos, dito man sa mundo o kahit doon din sa piling niya.
Sapagkat tayong lahat ay haharap kay Cristo pagdating ng panahon upang tanggapin ng bawat isa ang nararapat na katumbas ng ginawa niya noong nabubuhay pa siya dito sa mundo. Kung mabuti ang ginawa niya, makakatanggap siya ng gamtimpala ngunit kung masama ang ginawa niya, hahatulan siya.
Kaya dahil may takot kami sa Panginoon, ginagawa namin ang lahat upang mahikayat naming lumapit ang mga tao sa kanya. Alam ng Diyos na mabuti ang kalooban ko, at umaasa kami na alam din ninyo iyan.
Hindi namin sinasabi iyan upang ipagyabang ang aming sarili sa inyo, kundi ang gusto namin, makita ninyo ang buhay namin at kayo na ang magyayabang sa amin. Sa ganoon, may maisagot kayo sa mga taong nagpapahalaga sa mga magagandang nakikita, at hindi iyon ang nasa puso nila.
Kung baliw kami sa paningin ng iba, hindi na bale sapagkat ang lahat ng ginagawa namin, para sa ikapupuri ng Diyos. At kung maayos kami sa paningin ninyo, para sa ikabubuti ninyo iyan.
Dahil ang pag-ibig ni Cristo ang siyang nagpapasipag sa amin na gumawa ng ipinapagawa niya. Alam namin na namatay si Cristo para sa lahat. Kaya bilang patay na tayong lahat.
Namatay siya para sa lahat upang ang lahat ng nabubuhay ngayon, hindi na mamumuhay para sa sarili nila, kundi para kay Jesus. Dahil namatay siya at nabuhay para sa kanila.
Kaya mula ngayon, hindi na mahalaga sa amin kung mataas ang kalagayan ng tao o hindi. Noong una, ganyan ang iniisip namin tungkul kay Cristo, pero hindi na ngayon.
Sinuman ang nakay Cristo, binago na siya. Wala na ang dati niyang pagkatao, sapagkat binago na siya.
Ang lahat ng iyan, ginawa ng Diyos na nagpalapit sa atin sa kanya sa pamamagitan ni Cristo. At kami ang pinili niyang magpaalam sa mga tao na maaari na silang makalapit sa Diyos.
At iyan nga ang ipinapaalam namin. Inilalapit ng Diyos ang mga tao sa kanya sa pamamagitan ni Cristo. At tinatanggap niya sila kahit hindi na nila bayaran ang mga kasalanan na ginawa nila laban sa kanya noong una. At kami ang pinagkatiwalaan niyang magpaalam niyan sa mga tao.
Kaya kami ang mga iniutos ni Cristo at sa pamamagitan namin. Nakikiusap kami sa inyo alang-alang kay Cristo na, <<Lumapit na kayo sa Diyos.>>
Kahit kailan hindi nagkasala si Cristo. Ngunit para sa atin, itinuring siya ng Dios na makasalanan upang maituring tayong matuwid sa paningin niya sa pamamagitan ng pakikiisa natin kay Cristo.
Bilang mga kasama sa gawain ng Dios, nakikiusap kami sa inyo na huwag ninyong gawing walang kabuluhan ang kabutihang loob ng Diyos sa inyo.
Sapagkat sinabi ng Dios, <<Sa panahon na pinili ko, pinakinggan ko kayo. Sa araw ng pagliligtas, tinulungan ko kayo.>> Makinig kayo! Ito ang panahon na pinili niya at ito ang panahon ng pagliligtas niya.
Hindi kami gumawa ng kahit anumang magiging dahilan ng ikatitisod ng ibang tao upang walang makitang masama sa paglilingkod namin sa Diyos.
Kundi sa lahat ng ginagawa namin, sinisikap naming patunayan na kami ay totoong mga lingkod ng Diyos. Tinitiis namin kahit anumang kahirapan, pagpapahirap at kagipitan.
Nakaranas kami ng pamumugbog, pagkakulong, at panggugulo ng mga tao. Nagtrabaho kaming mabuti, nagpuyat at nagutom.
Mapapatunayan na kami ay totoong lingkod ng Diyos sa pamamagitan ng malinis naming pamumuhay, karunungan, pagtitiis, at mabuting kalooban. Mapapatunayan sa pamamagitan ng paggabay ng Ispirito ng Diyos sa amin, tapat ang pagmamahal,
totoong salita, at sa kapangyarihan ng Diyos sa amin. Ang matuwid na pamumuhay namin ay siyang maihahalintulad sa ispada na nasa kanan at sa panangga na nasa kaliwang kamay namin sa pakikipaglaban sa kaaway.
Bilang mga lingkod ng Dios, naranasan namin ang parangal at sirain ng kapwa. Naranasan din namin ang papuri ng iba at panlalait ng iba. Pawang katotohanan ang mga sinasabi namin, ngunit itinuturing kaming mga sinungaling.
Tanyag kami sa marami ngunit hindi kami kinikilala. Palagi kaming nasa bingit ng kamatayan, pero buhay parin kami hanggang ngayon. Pinaparusahan kami, ngunit hindi kami namatay.
May mga nakakalungkot sa amin, pero palagi parin kaming masaya. Mahirap lang kami, pero marami ang yumaman sa Panginoon dahil sa amin. Wala kaming kayamanan dito sa mundo. Ngunit ang totoo, kami ang may-ari ng lahat ng bagay.
Kayong mga taga Corinto, sa pakikiusap namin sa inyo, wala kaming inililihim, tapat ang pakikiusap namin sa inyo at minahal namin kayo.
Hindi nagkulang ang pagmamahal namin sa inyo, pero nagkulang ang pagmamahal ninyo sa amin.
Ngayon, nakikiusap ako sa inyo katulad ng isang ama sa mga anak niya. Mahalin ninyo ako katulad ng pagmamahal ko sa inyo.
Huwag kayong makiisa sa mga hindi mananampalataya. Sapagkat hindi maaaring magkaisa ang mabuti at masama. At hindi rin maaaring magsama ang liwanag at kadiliman.
Hindi maaaring magkasundo si Satanas at si Jesus. Kaya hindi rin maaaring magkasundo ang mananampalataya at hindi mananampalataya.
Hindi maaaring magsama sa iisang templo ang mga rebulto at ang Dios. At tayo ang templo ng Dios na buhay! Dahil ganito ang sinabi ng Diyos, <<Mananatili akong buhay sa piling nila at mabubuhay kasama nila. Ako ang kikilalanin nilang Diyos nila, at sila ang mga taong sakop ko.
Kaya lumayo kayo sa mga hindi mananampalataya at humiwalay kayo sa kanila. Lumayo kayo sa mga itinuturing na marumi at tatanggapin ko kayo.
At ako na ang Ama ninyo, at kayo ang mga anak ko.>> Iyan ang sinabi ng Panginoong Makapangyarihan.
Mga minamahal ko, iyan ang mga ipinangako ng Diyos sa atin. Kaya linisin natin ang sarili natin sa anumang gawa na makapagpaparumi sa katawan at isip. Sikapin nating mamuhay ng malinis at may takot sa Diyos.
Tanggapin ninyo kami sa mga puso ninyo. Dahil wala kaming ginawang masama kahit kanino man sa inyo. Hindi namin kayo nilinlang o sinasamantala sa pamamagitan ng pangangaral namin.
Hindi ko kayo hinahatulan dahil matagal ko nang sinabi sa inyo na mahal na mahal namin kayo at nakahanda kaming mabuhay o mamatay kasama ninyo.
Malaki ang tiwala ko sa inyo at ipinagmamalaki ko kayo! Kahit nahihirapan kami, lalo pa ninyong pinatatatag ang aming loob at masayang-masaya ang kalooban namin dahil sa magandang ibinalita ni Tito sa amin tungkol sa inyo.
Nang makarating na kami sa Macedonia, wala rin kaming pahinga dahil palaging nasa palibot namin ang mga taong sumasalungat sa amin, at sa loob ng kalooban namin, lagi kaming nag-aalala.
Ngunit ang Dios ang nagpapalakas sa puso ng mga malungkot, pinalakas niya ang loob namin sa pagdating ni Tito.
At hindi lang ang pagdating ni Tito ang nagpalakas ng loob namin, kundi ang pagpapalakas ninyo sa kanya ang siya ring nagpalakas sa amin. Ibinalita niya ang pananabik ninyo sa amin, ang pagtangis ninyo sa pangyayari, at ang pagmamalasakit sa akin. Kaya lalo akong natuwa!
Noong una, ng nakita kong nagdamdam kayo sa sulat ko parang nagsisi ako. Ngunit ngayon kahit nagdamdam kayo sa sulat ko sa kaunting panahon, wala akong pinagsisisihan. At ngayon masaya ako, hindi dahil nagdamdam kayo kundi masaya ako dahil ang pagdadamdam ninyo ang siyang ginamit ng Diyos upang magsisi kayo. Nagdamdam kayo katulad ng pagdadamdam na kalooban ng Diyos sa inyo. Kaya nakatulong sa inyo ang isinulat ko.
<range>
Sapagkat ang pagdadamdam na kalooban ng Diyos, ang siyang ginagamit niya upang magsisi tayo at maligtas. Ang ganyang pagdadamdam hindi pinagsisisihan. Ngunit ang pagdadamdam na walang pagsisisi katulad ng mga taong makamundo ang siyang dapat pagsisihan dahil iyan ang magdadala sa kanila sa kamatayan.
Tingnan ninyo ang idinulot ng pagdadamdam na kalooban ng Diyos! Gustong gusto na ninyong gumawa ng mabuti. Sinisikap ninyong patunayan na wala kayong kasalanan tungkol sa mga sinasabi ko sa inyo. Nagalit kayo sa nangyari sa inyo. Natakot kayo sa Diyos. Sabik na sabik kayong maibalik ang dati ninyong pagsasama. Mayroon na kayong pagmamalasakit sa amin. Pinarusahan ninyo ang nagkakasala. Pinatutunayan ninyo sa lahat ng paraan na wala kayong kinalaman sa kasalanang iyon.
Kaya sumulat ako sa inyo upang maipakita sa harapan ng Diyos kung gaano kayo katapat sa amin, hindi dahil sa nagkasala o sa ginawan niya ng kasalanan.
At dahil dito, napatatag ninyo ang kalooban namin. At nang makita namin na masaya si Tito dahil sa pagtulong at sa pagpapasaya ninyo sa kanya, lalo kaming nasiyahan dahil pinapayapa ninyo ang kalooban niya.
Ipinagmalaki ko kayo sa kanya, at pinatotohanan niya na totoo ang sinabi ko sa kanya tungkol sa inyo, kaya hindi ako napahiya.
At tuwing naaalala ni Tito ang pagsunod ninyo sa kanya at pagtanggap ninyo sa kanya ng may paggalang, lalo niya kayong minahal.
Masaya ako dahil lubos ko kayong mapagkakatiwalaan.
Ngayon mga kapatid, gusto kong malaman ninyo ang idinulot ng kabutihan ng Diyos sa buhay ng mga mananampalatayang samasama dito sa Macedonia.
Dahil kahit nakakaranas sila ng matinding kahirapan, masayang masaya parin silang magbigay ng tulong sa ibang mga mananampalataya.
Makakapagpatunay ako sa inyo na kusang loob silang nagbigay at hindi lang ang kaya nilang ibigay, kundi higit pa.
Dahil sila na mismo ang paulit-ulit na nakikiusap sa amin na maipakita ang kabutihan nila sa mga pinili ng Diyos na kanya lang na nahihirapan sa Jerusalem.
At higit pa nga sa inaasahan namin ang ginawa nila, dahil inilaan nila ang buhay nila para sa Panginoon at inilaan nila ang buhay nila para sa pagtulong sa amin, dahil alam nilang iyan ang kalooban ng Diyos.
Dahil sa ginawa nila, pinakiusapan namin si Tito ng ganito, <<Tito dahil ikaw ang nagsimula sa pag-iipon ng tulong sa mga taga Corinto para sa mga kapatid sa Jerusalem, bumalik kana upang tapusin ang kabutihan na ginagawa nila.>>
Ngayon, dahil kayo na ang nangunguna sa pananampalatya, pagtuturo, karunungan, kasipagan at pag-ibig sa amin. Kaya gusto namin na manguna din kayo sa pagpapakita ng kabutihan.
Hindi sa inuutusan ko kayo na magbigay. Sinasabi ko lang sa inyo ang pagtulong ng mga kapatid natin sa Macedonia sa mga kapatid natin sa Jerusalem upang kung tularan ninyo ang pagtulong nila, maipakita rin ninyo sa amin ang totoong pag-ibig ninyo.
Dahil alam naman ninyo ang mga kabutihang ipinakita ng Panginoon nating Jesu Cristo, na kahit mayaman siya doon sa langit, nagpakadukha siya dito sa mundo alang-alang sa atin upang sa pamamagitan ng paghihirap niya mapapayaman niya tayo.
Kaya ito ang masasabi ko sa inyo. Mabuting tapusin ninyo ang sinimulan ninyong pag-iipon ng tulong. Noong nakaraang taon, kayo ang unang nakaisip niyan, at kayo rin ang unang gumawa.
Kaya ngayon, tapusin na ninyo ito! Kung paano kayo kasipag mag-ipon ng tulong noong una, ganoon din sana hanggang sa katapusan. Magbigay kayo ng kaya ninyong ibigay.
Dahil kung kusang loob ang pagbibigay ninyo, tatanggapin ng Dios ang anumang kaya ninyong ibigay. Dahil hindi siya naghihintay na magbigay tayo ng hindi nating kayang ibigay.
Hindi ko sinabi na magbigay kayo upang gumaan ang iba at kayo naman ang maghirap, kundi upang parepareho tayong magtulungan sa bawat isa.
Ngayong masagana kayo at nangangailangan sila. Kaya mabuti na tulungan ninyo sila sa pangangailangan nila. Sa panahon na kayo naman ang mangailangan at masagana sila, sila rin ang tutulong sa inyo. Sa ganoon magkakapareho tayong magtulungan sa bawat isa.
Dahil ganito ang nasa Kasulatan, <<Ang nag-iipon ng marami hindi sumobra. At ang nag-iipon ng kaunti ay hindi nagkulang.>>
Salamat sa Dios dahil ibinigay niya sa kalooban ni Tito ang pagmamalasakit niya sa inyo katulad ng pagmamalasakit namin sa inyo.
Dahil hindi lang siya sumang-ayon sa amin sa pakikiusap namin sa kanya, kundi siya mismo ang nasabik na pumunta diyan.
Ipasasama namin kay Tito ang isang kapatid natin na kilala sa lahat ng mananampalatayang samasama dahil sa pangangaral niya ng Magandang Balita.
Hindi lang iyan. Siya rin ang pinili ng mga mananampalatayang samasama na sumama sa amin upang magdala ng tulong sa mga kapatid natin na nangangailangan sa Jerusalem. At sa pamamagitan ng pagdala namin ng tulong, mapurihan ang Panginoon at maipakita namin na talagang gusto naming makatulong.
Inutusan namin siya na samahan niya si Tito dahil gusto namin maiwasan na baka may magsalita ng masama tungkol sa pamamahala namin sa malaking tulong.
Dahil pinipilit naming gawin ang tama, hindi lang sa paningin ng Panginoon, kundi kahit sa paningin din ng mga tao.
Kasama nila sa pagpunta diyan ang isa pang kapatid sa pananampalataya. nasubukan na namin siya sa maraming bagay na masipag siyang tumulong. At higit pa ang sipag niya ngayon, dahil malaki ang tiwala niya sa inyo.
Tungkol naman kay Tito, siya ang kasama kong tumulong sa inyo. Tungkol naman sa mga kapatid na kasama niya, sila ang mga inutusan ng mga namumuno sa mga mananampalatayang samasama at namumuhay sila para sa ikararangal ni Cristu.
Kaya ipakita ninyo sa kanila ang pagmamahal ninyo upang mapatunayan nila ang pagmamalaki namin tungkol sa inyo, at malalaman din ng ibang mga mananampalatayang samasama sa pamamagitan nila.
Hindi ko na kailangan isulat pa sa inyo ang tungkol sa pagbibigay ng tulong dahil alam kong gustong gusto ninyong tumulong sa mga pinili ng Diyos sa Jerusalem. Kaya ipinagmamalaki ko iyan sa mga taga probinsya ng Macedonia. Sinabi ko sa kanila na mula pa noong nakaraang taon, nakahanda na kayong mga taga probinsya ng Acaya na magbigay ng tulong. At iyan ang nagtulak sa marami upang magbigay din.
<range>
Kaya pinauna ko na diyan sina Tito upang sa pagpunta namin diyan sa inyo, nakahanda na ang tulong ninyo katulad ng ipinagmalaki ko sa mga taga Macedonia. Sa ganoon, hindi nila masasabing walang kabuluhan ang pagmamalaki ko tungkol sa inyo.
Dahil kung darating ako diyan na kasama ang ilang taga Macedonia at makikita nilang hindi pa pala kayo nakahanda sa pagtulong ninyo, mapapahiya ako at ganon din kayo.
Kaya naisip kong ipauna sina Tito upang kahit wala pa ako diyan, maihanda na ninyo ang ipinangako ninyong tulong. Sa ganyang paraan, mapapatunayan ng mga tao ang kusang loob ninyong pagbibigay, at hindi sapilitan lang.
Pag-isipan ninyo ang halimbawang ito tungkol sa pagbibigay. Ang nagtatanim ng kaunti, mag-aani din ng kakaunti. At ang nagtatanim ng marami, mag-aani din ng marami.
Ang bawat isa sa inyo, kailangan niyang magbigay ayon sa gusto ng kalooban niya na walang pag-aalinlangan at hindi napilitan lang, dahil mahal ng Diyos ang mga nagbibigay ng may tuwa ang kalooban.
At kayang ibigay ng Diyos ang igit pa sa kailangan ninyo, upang hindi kayo magkulang sa anumang bagay. Sa ganoon, palagi kayong makatulong sa iba.
Dahil ito ang nasa Kasulatan tungkol sa taong matuwid, <<Nagbigay siya sa mga mahihirap. At kailanman hindi malilimutan ng Diyos ang mabuti niyang gawa.>>
Ang Dios ang nagbigay ng binhi at makakain sa mga magsasaka, ang siya ring magpaparami ng nasa inyo upang lalo pa kayong makatulong sa iba.
Higit pa sa kailangan ninyo ang ibibigay ng Diyos upang palagi kayong makatulong sa iba. At marami ang magpapasalamat sa Diyos dahil sa tulong na ipinapadala ninyo sa kanila sa pamamagitan namin.
Dahil sa pagbibigay ninyo, hindi lang ibinibigay ninyo ang kailangan ng mga pinili ng Diyos na kanya lang na nasa Judea, kundi dahil sa pagbibigay ninyo marami pa ang magpapasalamat sa Diyos.
Ang kusang loob ninyong pagbibigay sa kanila at sa iba, ang siyang magpapatotoo na sinusunod ninyo ang Magandang Balita tungkol kay Cristo. Sa ganoon, pupurihin nila ang Diyos.
Buong puso silang nananalangin para sa inyo dahil nakikita nila ang dakilang kabutihan ng Dios sa buhay ninyo sa pamamagitan ng kusang pagbibigay ninyo.
Pasalamatan natin ang Diyos dahil kay Cristo na siyang regalo niya na walang kapantay.
Ako si Pablo na nakikiusap sa inyo sa pamamagitan ng pagpapakumbaba at mabuting kalooban katulad ni Cristo. May mga nagsasalita sa inyo ng ganito, <<Kung kasama ninyo si Pablo, mapagpakumbaba siya. Ngunit kung sumusulat siya sa inyo, matapang siya.>>
Nakikiusap ako sa inyo na huwag ninyo sana akong piliting magpakita ng galit pagdating ko diyan. Sapagkat nakahanda akong magalit sa mga taong nagsasalitang makamundo ang pamumuhay namin.
Dahil kahit nabubuhay man kami dito sa mundo, hindi namin ginagamit ang paraan ng mundo sa pakikipaglaban namin sa mga sumasalungat sa amin.
Dahil ang armas na ginagamit namin sa pakikipaglaban ay ang kapangyarihan ng Diyos, hindi armas ng mundo. Ang winawasak namin ay yong hindi tamang pangangatwiran katulad ng pagwasak ng mataas na pader na panangga ng isang bayan.
Winawasak namin ang lahat ng pakikipagtalo at pagmamataas na pumipigil sa pagkilala sa Diyos. Hinuhuli namin ang lahat ng isip na sumasalungat at tinuturuan namin silang sumunod sa mga utos ni Cristo.
At kung masisiguro namin na totoo kayong sumusunod, nakahanda kaming parusahan ang lahat ng mga lumalabag.
Ang hindi maganda sainyo, tumitingin lang kayo sa anyo ng isang tao. Pag-isipan ninyo ito! Kung may nag-iisip na nakiisa na siya kay Cristo, kailangan din niyang isipin na kami rin ay nakiisa kay Cristo.
Kahit parang labis na ang pagmamalaki ko sa karapatan na ibinigay sa akin ng Diyos, hindi ko ikinahihiya. Dahil ang karapatang iyan, para sa pagpapalakas ng pananampalataya ninyo at hindi sa paninira.
Sinasabi ko ito, upang hindi ninyo isipin na tinatakot ko kayo sa sulat ko.
Dahil may mga nagsasabi diyan na,<<Ang mga sulat ni Pablu, malakas at matapang, ngunit kung harapan, mahina ang katawan niya at walang kwenta ang pagsasalita niya.>>
Dapat malaman ng mga taong iyan kung ano ang sinasabi namin sa sulat namin, ganyan din ang gagawin namin sa pagdating namin diyan.
Hindi namin ipinapantay ang sarili namin o inihahalintulad sa iba diyan na nagmamayabang sa sarili nila. Wala silang alam. Dahil ganito ang sinasabi nila, <<Kung ano yong mga ginagawa namin ay siyang laging tama.>> At inihahalintulad nila ang kanilang sarili sa mga kasama nila dahil palagi nilang sinasabi, <<Kapatid, mabuti ako dahil pareho ang ginagawa natin.>>
Ngunit kami, hindi namin ipinagmamalaki ang hindi namin sakop, kundi ang ipinapagawa lang ng Diyos sa amin. At kayong mga taga Corinto sakop kayo sa ipinapagawa niya sa amin.
Kung hindi kami nakarating diyan, maaari nilang sabihin na sobra na ang pagmamalaki namin. Ngunit ang totoo, kami ang unang dumating sa inyo at nangaral ng Magandang Balita tungkol kay Cristo.
Kaya hindi labis ang pagmamalaki namin dahil hindi namin ipinagmamalaki ang hindi namin pinaghirapan. Kundi, umaasa kami na habang tumatatag ang pananampalataya ninyo, lalawak pa ang ginagawa namin sa inyo ayon sa hangganan na ibinigay ng Diyos sa amin.
Sa ganoon, maipapangaral namin ang Magandang Balita sa ibang lugar na hindi napuntahan. Sapagkat hindi namin gustong ipagmalaki ang pinaghirapan ng iba.
Sapagkat ito ang nasa Kasulatan, <<Kung may gustong magmalaki, ipagmalaki na lang niya kung ano ang ginawa ng Panginoon.>>
Sapagkat ang taong kalugud lugod sa Panginoon, ay yong taong ipinagmamalaki niya, hindi ang taong nagmamalaki sa sarili niya.
Sana pagtiisan ninyo ako, kung nakakapagsalita ako na parang isang taong walang alam. Pagtiisan ninyo ang pagsasalita ko!
Nagseselos ako sa inyo katulad ng pagseselos ng Diyos sa inyo. Sapagkat para kayong isang dalagang wala pang naranasan na ipinangako kong ikasal sa isang lalake, na walang iba kundi si Cristo.
Ngunit nag-aalala ako na baka mailigaw kayo sa tapat at buong pusong pagsunod kay Cristo. Kung maililigaw kayo, katulad na kayo ni Eva na nailigaw ng ahas.
Sapagkat kaagad ninyong tinatanggap ang kahit sino na dumating diyan sa inyo na nangangaral ng ibang Jesus kaysa ipinapangaral namin sa inyo. At tinatanggap din ninyo ang ibang ispirito kaysa tinanggap na ninyo noong una. At tinatanggap din ninyo ang ibang sinasabi na magandang balita kaysa ipinaalam na namin sa inyo noong una.
Sa tingin ko, hindi ako magpapahuli sa mga sinasabing nagmamarunong na apostol.
Maaaring hindi ako magaling magsalita ngunit tama naman ang karunungan ko sa katotohanan. At sa lahat ng pangangaral namin, naipakita namin sa inyo ang tamang karunungan tungkol sa katotohanan.
Noong una, hindi ko ipinabayad ang pangangaral ko ng Magandang Balita sa inyo, kundi ibinaba ko ang aking sarili upang maitaas kayo. Ngayon, masama ba ang ginawa ko?
Tumanggap ako ng tulong mula sa ibang mga mananampalatayang samasama para sa mga kailangan ko upang maipangaral ko lang sa inyo ang Mabuting Balita. Para ko na silang pinagnakawan upang matulungan kayo.
At noong nandiyan pa ako sa inyo at naubusan ako sa kailangan ko, hindi ako naging pabigat kaninuman sa inyo sapagkat ang mga kapatid nating mula sa Macedonia ang nagbigay ng mga kailangan ko. Pinagsikapan kong hindi pabigat sa inyo at ipagpapatuloy ko ang ginagawa kong iyan.
Sigurado akong nasa akin ang katotohanan ni Cristo. Kaya hindi ako titigil sa pagmamalaki ko sa lahat ng lugar sa Acaya na hindi ako humingi ng tulong sa inyo.
Huwag ninyong isipin na dahil hindi na ako humihingi ng tulong sa inyo, hindi ko na kayo mahal. Hindi totoo iyan. Alam ng Diyos na mahal ko kayo!
Ipagpapatuloy kong gawin ang hindi ko paghingi ng tulong sa inyo upang hindi masabi ng nagmamarunong na apostol na pareho ang paglilingkod nila sa paglilingkod namin.
Sapagkat ang mga taong iyan ay hindi totoong apostol, kundi mga mapanlinlang at nagkukunwaring mga apostol ni Cristo.
At hindi nakakapagtaka iyan, dahil kahit si Satanas nagkukunwaring anghel ng Diyos na nagbibigay ng liwanag.
Kaya hindi rin nakakapagtaka kung nagkukunwaring gumagawa ng mabuti ang mga alipin ni Satanas. Ngunit pagdating ng araw, parurusahan sila ayon sa masasamang ginawa nila.
Inuulit ko, huwag ninyong isipin na wala akong alam. Ngunit kung ganyan ang iniisip ninyo sa akin, tanggapin na ninyo ako bilang walang alam upang makapagmalaki ako kahit kaunti.
Ang pagmamalaki kong ito, hindigaling sa Diyos, kundi para na akong walang alam.
Ngunit dahil marami ang nagmamalaki diyan katulad ng pagmamalaki ng mga makamundo, magmamalaki din ako.
Sinasabi ninyong marunong kayo, pero lagi kayong oo ng oo sa anumang sinasabi ng walang alam.
Sapagkat hinahayaan lang ninyo na alipinin nila kayo, kunin ang ari-arian ninyo, pagsamantalahan kayo, minamaliit, o ipinapahiya.
Akala ninyo mabuti ang ginagawa nila sa inyo. Sinasabi ko sainyo na mahina ako dahil hindi ko kayang gawin ang ginagawa nila sa inyo. Kung may magmamalaki diyan, magmamalaki din ako kahit para akong walang alam dahil sa sinasabi ko.
Ipinagmamalaki ba nila na silay mga Judio? Ako din! Ipinagmamalaki ba nila na mga Israelita sila? Ako din! Ipinagmamalaki din ba nila na kasama sila sa lahi ni Abraham? Ako din!
At ipinagmamalaki din ba nila na lingkod sila ni Cristo? Ako rin at higit sa kanila! Alam kong sa pagmamalaki kong ito para akong baliw. Dahil sinasabi kong higit ang pagsisipag ko kaysa kanila, mas marami ang pagkabilanggo ko, mas marami ang hampas sa akin, at laging akong muntik ng mamatay.
Limang besis akong nakaranas ng tatlumpo at siyam na palo sa kapwa ko mga Judio.
Tatlong besis akong pinalo ng mga sundalong Romano. Minsan na akong binato ng mga Judio upang patayin. Tatlong besis kong naranasan na lumubog ang sinasakyan kong barko. At kung minsan buong araw at gabi akong palutang-lutang sa dagat.
Sa paglalakbay ko sa iba't ibang lugar upang mangaral ng Magandang Balita, napunta ako sa masamang kalagayan. Masama ang kalagayan ko sa paglipat sa mga ilog, sa mga magnanakaw, sa mga kapwa ko mga Judio, sa mga hindi Judio, sa mga bayan, sa mga ilang, sa dagat, at sa mga taong mapagkunwaring mga kapatid kay Cristo.
Naranasan ko rin ang matinding kahirapan at pagod at hindi makatulog. Naranasan ko rin ang mauhaw at magutom dahil walang makain. At naranasan ko rin ang lamigin dahil walang maisuot
Maliban sa lahat ng iyan, araw araw din akong nag-aalala sa mga mananampalatayang samasama.
Kung may nanghihina, dadamayan ko siya. At kung may naghihikayat din sa pagkakasala, nasasaktan ang kalooban ko.
Ayaw kong magmalaki, ngunit kung kailangan kong magmalaki, ipagmamalaki ko ang kahinaan ko.
Ang Diyos at Ama ng Panginoon nating Jesus, alam niyang hindi ako sinungaling. Purihin siya kailanman!
Noong nasa bayan ako ng Damasco, ang gobernador na sakop ni Haring Aretas, ipinabantay niya ang pinto ng bayan upang hulihin ako.
Ngunit inilagay ako ng mga kasama ko sa isang malaking tiklis at ibinaba sa labas ng pader ng bayan. Kaya nakatakas ako.
Kailangan kong magmalaki, kahit wala akong mapapala sa pagmamalaki ko. Ngayon, sasabihin ko ang mga pangitain at mga pagpapahayag mula sa Panginoon.
Sampo at apat na taon na ang lumipas noong dinala ako ng Diyos sa langit. Hindi ko lang masiguro kung pangitain iyon ng espirito ko o itinataas ako ng Diyos sa langit kasama ang katawan ko. Dahil ang Diyos lang ang nakakaalam.
Inuulit ko, dinala ako ng Diyos sa langit. Ang Diyos lang ang nakakaalam kung pangitain iyon ng ispirito ko o totoong dinala ako ng Diyos kasama ang katawan ko.
Dinala ako sa Paraiso at nakarinig ako doon ng mga bagay na hindi kayang sabihin at hindi ipinapasabi ng Diyos sa akin.
Maaari kong maipagmamalaki ang naranasan ko. Ngunit hindi ko ipagmamalaki ang sarili ko, maliban nalang sa mga kahinahan ko.
At kung magmamalaki man ako, hindi ako lilitaw na walang alam, dahil totoo ang sinasabi ko. Ngunit hindi ko gagawin iyan dahil baka sumosobra na ang pag-iisip ng iba tungkul sa akin kaysa nakita at narinig nila sa akin.
Hindi gusto ng Diyos na maging mayabang ako dahil sa mga kamangha manghang ipinakita niya sa akin. Kaya binigyan niya ako ng isang kahirapan sa katawan. Pinabayaan ako ng Diyos na pahirapan ni Satanas upang hindi ako makapagyabang.
Tatlong besis akong humingi sa Panginoon nang ganito, <<Panginoon alisin mo sa akin ang ganitong kahirapan.>>
Ngunit ganito ang sagot niya, <<Ang kabutihan ko, sapat na sa lahat ng kailangan mo, dahil lubos na makikita ang kapangyarihan ko sa kahinaan mo.>> Kaya buong tuwa kong ipinagmamalaki ang mga kahinaan ko upang sa ganoon, mananatili sa akin ang kapangyarihan ni Cristo.
Kaya masaya ako kung dahil kay Cristo, mahina ako, nilalait, pinapahirapan, inuusig o ginigipit. Sapagkat kung mahina ako, pinapalakas ako ni Cristo.
Dahil sa pagmamalaki ko, para akong walang alam. Ngunit kayo rin ang nagtulak sa akin upang magmalaki. Dapat sana kayo ang magsalita ng papuri tungkol sa akin sa mga nagmamarunong na mga apostol, ngunit hindi ninyo ginawa. Dahil kahit wala akong kabuluhan hindi ako magpapahuli sa kanila.
Noong nasa inyo ako at napagtiisan ko ang kahirapan, napatunayan na totoo akong apostol ni Jesu Cristo sa pamamagitan ng mga tanda, himala, at kamangha manghang nagawa sa inyo.
Kung paano ang pagmamalasakit ko diyan sa inyo, ganoon din ang pagmamalasakit ko sa ibang mga mananampalatayang samasama, maliban nalang sa hindi ko paghingi ng tulong sa inyo. Kung para sa inyo, nagkasala ako sa hindi ko paghingi ng tulong sa inyo, patawarin sana ninyo ako!
Ito ang ikatlong paghahanda ko sa pagpunta ko diyan sa inyo. At kung paano ako hindi naging pabigat sa inyo noong una, ganoon din ako ngayon sa inyo. Dahil hindi ang kayamanan ninyo ang gusto ko kundi kayo. Dahil para ko na kayong mga anak. Hindi tama na ang mga anak ang mag-iipon para sa mga magulang nila kundi ang mga magulang ang mag-iipon para sa mga anak nila.
Ang totoo, ikinatutuwa kong iubos sa inyo ang lahat ng nasa akin at kahit ang buhay ko ibibigay ko rin para sa ikabubuti ninyo. Ngunit kahit labis ang pagmamahal ko sa inyo, pero kayo naman kakaunti ang pagmamahal ninyo sa akin.
Alam ninyo hindi ako naging pabigat kaninuman sa inyo. Ngunit may nagsasalita pa sa inyo na mautak ako at dinaya ko lang kayo.
Ngunit paano, hindi ba't kayo ang may alam na hindi ako nagsasamantala sa inyo sa pamamagitan ng mga kapatid na pinapunta ko diyan.
Kinausap ko si Tito na pumunta diyan at inutusan ko ang isang kapatid na makakasama niya. Nandaya ba sa inyo si Tito? Hindi! Dahil iisa ang Espirito na sinusunod namin, at iisa lang ang paraan na gusto namin sa inyo.
Akala ba ninyo lagi naming ipinagtatanggol ang sarili namin? Hindi! Nagsasalita kami bilang lingkod ni Cristo sa harapan ng Diyos. Mga minamahal, ang lahat ng ginagawa namin para sa ikalalakas ng pananampalataya ninyo.
Nag-aalala ako na baka sa pagdating ko diyan, may makita akong hindi ko magustuhan at ganoon din kayo sa akin. Baka madatnan ko kayong hindi nagkakasundo, nag-iinggitan, nagkakagalit, nagdadamutan, nagsisiraan, nagkukuwentuhan ng walang kabuluhan, nagmamataas at nagkakagulo.
Nag-aalala ako na baka sa pagdating ko diyan, ipapahiya ako ng Diyos sa harapan ninyo. At itatangis ko ang marami sa inyong nagkasala ngunit hindi pa nila pinagsisihan at tinalikuran ang karumihan, pakikiapid at kalaswaan.
Ito ang ikatlong pagpunta ko diyan. Ito ang nasa Kasulatan, <<Ano man ang kaso ng isa laban sa isa dapat patotohanan ng dalawa o tatlong nakakita.>>
Noong ikalawang pagpunta ko diyan, binalaan ko ang mga nagkasala na hindi nila matatakasan ang pagpaparusa ko. Ngayon habang wala pa ako diyan, binabalaan ko ang mga nagkakasala at kahit kayo ring lahat, hindi kayo makakatakas sa pagpaparusa ko sa pagdating ko.
Gagawin ko ang pagpaparusang iyan dahil gusto ninyong ipakita ko sa inyo ang pagpapatunay na si Cristo ay nagsasalita sa pamamagitan ko. Kaya maghintay kayo, dahil sa pagdating ko malalaman ninyong hindi mahina si Cristo sa pakikisama niya sa inyo, kundi makapangyarihan siya.
Kahit parang mahina si Cristo noong ipinako siya sa krus, nakita ang Kapangyarihan ng Diyos sa pamamagitan ng muli niyang pagkabuhay. Ganoon din kami ngayon, dahil mahina kami katulad ni Cristo, ngunit makikita ang kapangyarihan ng Diyos sa pamamagitan ng gagawin namin sa inyo.
Suriin ninyo ang kalooban ninyo kung talagang mananampalataya kayo kay Cristo. Pag-isipan ninyong mabuti. Kung totoo kayong mananampalataya, nasa inyo si Cristo. Ngunit kung hindi kayo totoong mananampalataya, wala sa inyo si Cristo.
Umaasa kaming mapapatunayan ninyo na talagang apostol kami ni Cristo
Ito ang ipinapanalangin namin para sa inyo, <<Ama naming Diyos, huwag mo silang pabayaang makagawa ng anumang masama.>> Ginagawa namin iyan, hindi upang ipakita sa mga tao na sinusunod ninyo ang mga ipinapangaral namin. Kundi kahit sinasabi nilang hindi kami totoong apostol ni Cristo, nakikita naman sa buhay ninyo na palagi kayong gumagawa ng mabuti.
Kailan man hindi kami gumawa ng kahit ano laban sa katotohanan kundi ipinapaalam namin ang katotohanan.
Masaya kami kung mahina kami basta matatag ang pananampalataya ninyo. At nananalangin din kami na maging ganap kayo.
Kaya isinulat ko ang mga ito habang wala pa ako diyan sa inyo upang sa pagdating ko, hindi ko na kailangang magpakita ng galit sa paggamit ng karapatan na ibinigay sa akin ng Panginoon. Ang karapatan na ibinigay sa akin, para sa ikatatatag ninyo at hindi sa ikasisira ninyo.
Mga kapatid, hanggang dito nalang ang sulat ko. Pagsikapan ninyong walang makitang masama sa inyo at sundin ninyo ang mga sinasabi ko. Magkaisa kayo at mamuhay ng payapa. Sa ganoon, mananatili sa inyo ang Diyos na pinagmulan ng pagmamahal at kapayapaan.
Magbatian kayo bilang magkakapatid kay Cristo. Kumusta na kayo, ipinapasabi ng lahat ng kapatid nating mananampalatayang samasama dito.
Nais kong manatili sa inyo ang lahat ng kabutihan ng Panginoon Jesu Cristo, ang pagmamahal ng Diyos, at ang pakikiisa ng Espirito ng Diyos.
Ako si Pablo na apostol ni Jesu Cristo. Naging apostol ako hindi dahil may mga taong nagsabi na apostol ako o may taong nag-utos sa akin, kundi naging apostol ako dahil pinili ako ni Jesu Cristo at Ama nating Diyos na bumuhay muli kay Jesus.
Sumulat ako sa inyong mga grupo ng mananampalatayang samasama nasa probinsiya ng Galacia. Kumusta na kayo. Iyan din ang ipinapasabi sa inyo ng mga kapatid natin dito na kasama ko.
Nais kong manatili sa inyo ang kabutihan at kapayapaan na galing sa Diyos na Ama natin at Panginoon nating Jesu Cristo.
Ayon sa kalooban ng Ama nating Diyos, ibinigay ni Cristo ang sarili niya para sa kasalanan natin upang iligtas tayo sa kasamaang ginagawa ng mga tao dito sa mundo.
Purihin natin ang Diyos kailanman! Opo Panginoon.
Nagtaka ako dahil kaagad ninyong tinalikuran ang Diyos na tumawag sa inyo sa pamamagitan ng kabutihan ni Cristo. Naniwala kayo sa aral ng iba na sinasabi nilang magandang balita pero hindi naman totoo.
Walang ibang Magandang Balita, kundi yong sinabi ko na sa inyo. Sinasabi ko ito, dahil may ibang gumugulo sa inyo at gusto nilang baluktutin ang Magandang Balita tungkol kay Cristo.
Kung may nangangaral sa inyo na iba sa Magandang Balita na ipinangaral namin sa inyo, kami man o isang anghel na galing sa langit, isusumpa siya ng Diyos.
Sinabi na namin sa inyo noong una at sasabihin ko pang muli, <<Kung may mangangaral sa inyo ng iba sa Magandang Balita na natanggap ninyo, isusumpa siya ng Diyos!>>
Huwag ninyong isipin na ang gusto ko lamang ay yong ikatutuwa ng mga tao sa akin. Hindi! Dahil ang gusto ko ay yong ikatutuwa ng Diyos sa akin. Kung ikatutuwa lang ng tao ang hinahanap ko, hindi na ako lingkod ni Cristo.
Mga kapatid ko, nais kong malaman ninyo na hindi lang gawa gawa ng tao ang Magandang Balitang ipinangaral ko sa inyo.
At hindi ko rin tinanggap ito o nalaman sa tao, kundi ipinaalam sa akin ni Jesu Cristo.
Nabalitaan na ninyo ang dati kong pamumuhay noong sumusunod pa ako sa paniniwala ng mga Judio. Inusig ko ang mga mananampalatayang samasama at pinagsikapan ko silang lipulin.
At tungkol naman sa pagsunod sa paniniwala ng mga Judio, nalampasan ko pa ang maraming kasing edad ko, sapagkat talagang sinunod ko ang paniniwala namin na nanggaling pa sa mga ninuno namin.
Ngunit sa kagandahang loob ng Diyos, bago pa ako ipanganak, pinili na niya ako at tinawag upang maglingkod sa kanya.
At ipinaalam niya sa akin ang Anak niya upang ipaalam ko rin siya sa mga hindi Judio. Noong nangyari iyan, hindi ako nagtanong kahit kaninuman.
Hindi rin ako pumunta sa Jerusalem upang makipagkita sa mga unang naging apostol sa akin kundi pumunta ako sa Arabia at pagkatapos, bumalik ako sa bayan ng Damascoso.
Nang lumipas ang tatlong taon, pumunta ako sa Jerusalem upang makipagkita kay apostol Pedro at nanatili ako doon sa kanya ng labing limang araw.
Wala pa akong nakitang ibang apostol doon kundi si Santiago na kapatid ng Panginoon.
Totoo ang lahat ng sinasabi ko sa sulat na ito at alam ng Diyos na hindi ako nagsisinungaling.
Pagkatapos, pumunta ako sa probinsiya ng Siria at sa probinsiya ng Cilicia.
Sa panahong iyon, hindi pa ako nakaharap ng mga grupong mananampalataya na samasama na nasa probinsiya ng Judea.
Nabalitaan lang nila na ang dating nangungusig sa kanila ay nangangaral na ngayon tungkol sa pananampalataya na pinagsikapan niyang sirain noong una.
Kaya sinamba nila ang Diyos dahil sa ginawa niya sa akin.
Pagkatapos ng labing apat na taon, pumunta akong muli sa Jerusalem. Kasama ko si Bernabe at isinama ko rin si Tito.
Bumalik ako dahil nagsalita sa akin ang Diyos na dapat akong pumunta doon. Nakipagkita ako ng sarilinan sa mga namumuno sa mga mananampalataya at sinabi ko sa kanila ang Magandang Balita na ipinapangaral ko sa mga hindi Judio. Ginawa ko iyan upang masigurado kong hindi nasayang ang mga pinagpaguran ko noong una hanggang ngayon.
Nang hindi na nila pinilit magpatuli si Tito na kasama ko kahit hindi siya Judio, nalaman kong sang-ayon sila sa ipinapangaral ko.
Lumabas ang salita tungkol sa pagpapatuli, dahil may ilang nagkukunwaring mga kapatid na nakikisama sa atin upang obserbahan nila ang kalayaan na natanggap natin dahil sa pakikipag-isa natin kay Cristo Jesus at gawin tayong alipin muli ng kautusan.
Ngunit kahit konti, hindi kami umayon sa gusto nila upang maingatan namin para sa inyo ang katotohanan ng Magandang Balita.
Ang mga kinikilalang mga namumuno sa mga mananampalatayang nasa Jerusalem, wala silang idinagdag sa mga ipinapangaral ko. Hindi mahalaga sa akin kung sino sila, dahil hindi namimili ang Diyos.
Hindi nila dinagdagan ang mga ipinapangaral ko, kundi kinilala nilang pinagkatiwalaan ako ng Diyos sa pangangaral ng Magandang Balita sa mga hindi Judio, katulad ni Pedro na nangangaral ng Magandang Balita sa mga Judio.
Dahil ang Diyos ang nangunguna kay Pedro sa paglilingkod niya bilang isang apostol sa mga Judio, siya rin ang nangunguna sa akin sa paglilingkod ko bilang apostol sa mga hindi Judio.
Kaya sina Santiago, Pedro at Juan na kinikilalang namumuno sa mga mananampalataya, nang nalaman nilang ipinagkatiwala ng Diyos sa akin ang pangangaral ng Magandang Balita, tinanggap nila ako at si Bernabe na kasama na nila sa pangangaral ng Magandang Balita. Napagkasunduan namin na kami ang mangangaral sa mga hindi Judio at sila naman ang mangangaral sa mga Judio.
Ang hinihiling lang nila, tulungan muna namin ang mga mahihirap. At talagang iyan nga ang gusto kong gawin.
Ngunit noong dumating si Pedro sa bayan ng Antioquia, pinagsabihan ko siya ng harapan dahil hindi tama ang ginawa niya.
Pinagsabihan ko siya dahil bago dumating ang ilang taong iniutos ni Santiago, nakikisalo si Pedro sa mga hindi Judio. Ngunit ng dumating ang mga iniutos ni Santiago, nagsimula na siyang hindi nakikisalo sa mga hindi Judio, sapagkat natatakot siya sa maaaring sabihin ng mga mananampalatayang Judio na nagsasabing kailangan magpatuli ang mga hindi Judio.
Kaya ang ibang mga kapatid na Judio, gumaya din sila sa pagkukunwari niya. At kahit si Bernabe, gumaya din sa kanya.
Nang makita kong hindi na nakaayon sa katotohanan ng Magandang Balita ang ginagawa nila, pinagsabihan ko si Pedro sa harapan ng lahat, <<Bakit pinipilit mo ang mga hindi Judio na sumunod sa mga nakaugalian ng mga Judio, pero ikaw mismo na isang Judio ay hindi sumusunod sa nakaugalian ng mga Judio?>>
Kaming mga ipinanganak na Judio, iba kami sa mga hindi Judio na itinuturing ng mga kapwa naming Judio na makasalanan dahil hindi nila alam ang kautusan.
Ngunit alam namin na ang taong itinuturing ng Diyos na matuwid, sa pamamagitan lang ng pananampalataya kay Jesu Cristo at hindi sa pagsunod sa kautusan. Kaya kaming mga Judio ay sumasampalataya din kay Cristo Jesus upang maituring kaming matuwid sa pamamagitan ng pananampalataya at hindi sa pagsunod sa kautusan, dahil walang sinuman ang maituturing na matuwid sa pamamagitan ng pagsunod sa kautusan.
Ngayon, dahil pinagsikapan naming maituring na matuwid sa paningin ng Diyos sa pamamagitan ng pananampalataya kay Cristo, itinuring naman kaming makasalanan sa paningin ng mga Judio, dahil tinalikuran namin ang kautusan. Ang ibig bang sabihin, si Cristo ang dahilan ng pagkakasala namin? Hindi!
Ngunit kung babalikan ko naman ang pagsunod sa kautusan nainiwan ko na, ako na ang nagpapatunay na makasalanan ako.
Sapagkat sa kautusan na hindi ko kayang sundin, nalaman ko na ibinilang na akong patay at nawalay sa Diyos. Kaya ngayon dahil sa kautusan, ibinilang na akong patay upang mabuhay ako sa ikapupuri ng Diyos.
Ang dati kong ugali, ibinilang ko ng patay katulad ng pagkamatay ni Cristo sa krus. Kaya hindi na ako ang nangunguna sa buhay ko kundi si Cristo na. At habang buhay pa ako dito sa mundo, mabubuhay ako sa pananampalataya sa Anak ng Diyos na nagmahal sa akin at nagbigay ng buhay para sa akin.
Hindi ko ginagawang walang kabuluhan ang kabutihan ng Diyos, dahil kung itinuturing na matuwid ang tao sa pamamagitan ng pagsunod sa kautusan, walang halaga ang pagkamatay ni Cristo!
Kayong mga taga Galacia, hindi kayo makaunawa! Bakit kayo naniniwala sa mga manlilinlang? Hindi ba't malinaw ko nang ipinangaral sa inyo ang ibig sabihin ng pagkamatay ni Cristo sa krus?
Ito ngayon ang ibig kong sabihin sa inyo, Tinanggap ninyo ang Ispirito ng Diyos hindi dahil sa pagsunod ninyo sa kautusan, kundi dahil sumampalataya kayo sa Magandang Balita na narinig ninyo.
Talagang hindi kayo makaunawa! Nagsimula kayo sa pananampalataya sa pamamagitan ng kapangyarihan ng Ispirito ng Diyos. Bakit ngayon pinipilit ninyong maging ganap sa pamamagitan ng sarili ninyong gawa?
Wala na bang halaga sa inyo ang kahirapang naranasan ninyo? Alam ko meron pa!
Hindi ba't ibinigay na sa inyo ng Diyos ang Ispirito niya at siya rin ang gumagawa ng kamanghamangha sa inyo? Ito ang tanong ko sa inyo, <<Gumagawa ba siya ng kamangha mangha sa inyo dahil sa pagsunod ninyo sa kautusan o dahil sa pananampalataya ninyo sa Magandang Balita na narinig ninyo?>>
Tignan ninyo ang nangyari kay Abraham. Ayon sa kasulatan, <<Sumampalataya siya sa Diyos. Kaya itinuring siyang matuwid.>>
Sa ganoon, malinaw na ang mga sumasampalataya sa Diyos ay ang mga totoong anak ni Abraham.
Noong una pa, sinabi na sa kasulatan na ituturing ng Diyos na matuwid ang mga hindi Judio sa pamamagitan ng pananampalataya nila. At ito ang Magandang Balitang ipinahayag ng Diyos kay Abraham, <<Pagpapalain ko ang lahat ng bansa sa pamamagitan mo.>>
Sumampalataya si Abraham sa Diyos at pinagpala niya siya. Kaya ang lahat ng sumasampalataya sa Diyos, pagpapalain din niya katulad ni Abraham.
Ngunit ang lahat ng naniniwala na ituturing silang matuwid sa pamamagitan ng pagsunod nila sa kautusan, susumpain sila ng Diyos. Sapagkat sinasabi sa kasulatan, <<Isusumpa ang sinumang hindi sumusunod sa lahat ng nakasulat sa aklat ng kautusan.>>
Malinaw na walang taong itinuturing na matuwid sa paningin ng Diyos sa pamamagitan ng pagsunod sa kautusan dahil sinasabi sa kasulatan, <<Ang taong itinuturing ng Diyos na matuwid dahil sa pananampalataya niya, mabibigyan siya ng buhay na walang hanggan.>>
Ang kautusan ay walang kinalaman sa pananampalataya. Sapagkat sinasabi sa kasulatan, <<Ang taong sumusunod sa lahat ng utos ng Diyos, mabubuhay siya ng walang hanggan.>>
Nagkaroon tayo ng sumpa dahil hindi natin masunod ang lahat ng iniuutos ng kautusan. Ngunit ngayon, tinubos na tayo ni Cristo sa sumpang ito dahil isinumpa siya para sa atin. Sapagkat sinabi sa kasulatan, <<Isinusumpa ang sinumang pinatay na nakasabit sa kahoy.>>
Tinubos tayo ni Jesu Cristo upang ang pagpapalang ipinangako ng Diyos kay Abraham, matatanggap din ng mga hindi Judio. At sa pamamagitan ng pananampalataya natin sa kanya, matatanggap natin ang Ispirito ng Diyos na ipinangako niya.
Mga kapatid, bibigyan ko kayo ng halimbawa na madali ninyong mauunawaan. Hindi maaaring gawing walang kabuluhan o dagdagan ang napagkasunduan na napirmahan na.
Ganoon din sa mga ipinangako ng Diyos kay Abraham at sa kaapuapuan niya. Hindi niya sinabi, <<Sa mga kaapuapuan mo,>> na ang ibig sabihin ay marami, kundi <<sa kaapuapuan mo,>> na ang ibig sabihin niyan ay iisa at walang iba kundi si Cristo.
Ito ang ibig kong sabihin. May kasunduan na ginawa ang Diyos kay Abraham at ipinangako ng Diyos na tutuparin niya iyan. Pagkalipas 430 na taon, ibinigay ng Diyos kay Moises ang kautusan. Ngunit ang kautusan, hindi niya maaaring alisin ang bisa o gawing walang halaga ang pangako ng Diyos kay Abraham.
Sapagkat kung matatanggap natin ang pagpapalang ipinamana ng Diyos sa pamamagitan ng pagsunod sa kautusa, walang halaga ang ipinangako niya kay Abraham. Ngunit ang katotohanan, ipinamana ng Diyos ang pagpapala bilang pagtupad sa pangako niya.
Kung ganoon, ano ang halaga ng kautusan? Ang kautusan, ibinigay upang malaman ng mga tao na makasalanan sila. Ngunit iyan, hanggang sa pagdating lang ng ipinangakong kaapuapuan ni Abraham. Ibinigay ng Diyos kay Moises ang kautusan sa pamamagitan ng mga anghel. At si Moises ang namagitan sa mga tao at sa Diyos.
Ngunit hindi ganoon ang pangako ng Diyos, dahil noong ibinigay ng Diyos ang pangako niya kay Abraham, hindi siya gumamit ng mga anghel o tagapamagitan, kundi mismong siya ang nagbigay ng pangako niya kay Abraham.
Kung ganoon, salungat ba ang kautusan sa mga pangako ng Diyos? Hindi! Dahil kung may utos sana na makapagbibigay ng buhay, yan na sana ang naging paraan ng Diyos upang maituring tayong matuwid.
Kundi ayon sa kasulatan na ang lahat ng tao ay alipin ng kasalanan. Kaya ang mga mananampalataya lang kay Jesu Cristo ang makakatanggap ng mga ipinangako ng Diyos.
Noong hindi pa dumating ang tinatawag na pananampalataya kay Cristo, parang nakabilanggo tayo sa kautusan hanggang sa araw na ipinaalam sa atin ang kaligtasan sa pamamagitan ng pananampalataya.
Ang kautusan, siya ang tagapag-alaga natin hanggang sa dumating si Cristo at maituturing tayong matuwid sa pamamagitan ng pananampalataya sa kanya.
At ngayon, dahil sumasampalataya na tayo kay Cristo, wala na tayo sa ilalim ng kautusan.
Kayong lahat, mga anak na kayo ng Diyos dahil sa pananampalataya ninyo kay Cristo Jesus.
Sapagkat ang lahat ng nakipag-isa kay Cristo sa pamamagitan ng bautismu, namumuhay na sila katulad ni Cristo.
Ngayon, wala ng pagkakaiba ang mga Judio sa mga hindi Judio, ang alipin sa hindi alipin, ang lalake sa babae. Kayong lahat ay iisa nalang dahil sa pakikiisa ninyo kay Cristo.
At dahil kay Cristo na kayo, kabilang na kayo sa kaapuapuan ni Abraham at magmamana ng mga ipinangako ng Diyos sa kanya.
Ito ang ibig kong sabihin. Habang bata pa ang tagapagmana, katulad muna ng alipin ang kalagayan niya kahit siya ang nagmamay-ari ng lahat.
At nasa piling muna siya ng mga taong nag-aalaga sa kanya at sa mga taong nagbabantay sa mga ari-arian niya hanggang sa araw na inilaan ng ama niya.
Ganoon din ang kalagayan natin noong una. Katulad tayo ng mga bata, dahil nasa ilalim pa tayo ng namana nating paniniwala dito sa mundo.
Ngunit nang dumating na ang inilaan na panahon, iniutos ng Diyos ang Anak niya dito sa mundo. Ipinanganak siya ng isang babae at namuhay siya sa ilalim ng kautusan
upang matubus niya ang mga nasa ilalim ng kautusan. Sa ganoon, magiging anak tayo ng Diyos.
At dahil mga anak na tayo ng Diyos, iniutos ng Diyos ang Ispirito ng Anak niya sa puso natin. Kaya makakatawag na tayo sa kanya ng <<Ama ko>>.
Ngayon, hindi na tayo alipin kundi anak na tayo ng Diyos. At dahil mga anak na niya tayo, makakapagmana rin tayo sa mga ipinangako niya.
Noong hindi pa ninyo kilala ang Diyos, alipin kayo ng mga diyusdiyosan.
Ngunit ngayon, dahil kilala na ninyo ang Diyos o mas mabuting sabihin na kinikilala na kayo ng Diyos bilang anak niya, bakit bumabalik pa kayo sa namana ninyong paniniwala na walang halaga at hindi nakakatulong sa inyo? Bakit gusto ninyong muling magpaalipin sa mga iyan?
Akala ba ninyo magiging kalugudlugod kayo sa Diyos kungsinusunod ninyo ang mga nakaugalian tungkol sa mga araw, buwan, panahon at mga taon!
Nag-aalala ako baka nasayang lang ang lahat ng pinagpaguran ko sa inyo.
Nakikiusap ako sa inyo mga kapatid, na tularan ninyo ako, dahil kahit isa akong Judio, noong kasama ninyo ako para akong hindi Judio dahil nakibagay ako sa inyo. Waka kayong ginawang masama sa akin.
At alam ninyong naipangaral ko sa inyo ang Magandang Balita noong nandiyan ako sa inyo habang nagpapalakas ako sa nararamdaman ko.
Kahit naging pagsubok sa inyo ang pagkakasakit ko, hindi ninyo ako hinamak o itinakwil. Kundi tinanggap parin ninyo ako na parang pagtanggap ninyo sa isang anghel ng Diyos o parang pagtanggap ninyo kay Jesu Cristo.
Noong una, sobrang saya ninyo sa akin at alam kong kahit anuman, ibibigay ninyo sa akin dahil minamahal ninyo ako. Ngunit anong nangyari sa inyo?
Aawayin naba ninyo ako dahil sinabi ko ang katotohanan?
Ang mga taong nagpipilit sa inyong sumunod sa nakaugalian ng mga Judio,ipinapakita nilang nag-aalala sila sa inyo, pero hindi mabuti ang gusto nila. Dahil ang gusto lang nila ay ilayo nila kayo sa akin.
Hindi masama na mag-alala sila sa inyo, basta mabuti ang gusto nila.
Minamahal kong mga anak, hanggang hindi makita sa buhay ninyo ang ugali ni Cristo, masakit ang nararamdaman ko katulad ng isang babae na nanganganak.
Nais ko sanang makapunta diyan sa inyo at makausap ko kayo ng mabuti dahil labis ang pag-aalala ko sa inyo!
Ngayon, kayong nais na magpasailalim sa mga kautusan, hindi ba't alam na ninyo ang sinasabi sa kautusan?
Sinasabi doon na may dalawang anak na lalake si Abraham, isa sa alipin niya na si Hagar at isa sa asawa niya na si Sara na hindi alipin.
Ang anak niya sa alipin, ipinanganak siya ayon sa kalooban ng tao. Ngunit ang anak niya sa asawa niya na hindi alipin, ipinanganak siya ayon sa pangako ng Diyos.
Ang dalawang babaeng iyan, sila ang talinghaga sa dalawang kasunduan. Si Hagar at ang mga anak niya na alipin, sila ang talinghaga sa kasunduan na ibinigay ng Diyos kay Moises sa bundok ng Sinai doon sa Arabia. Sila din ang talinghaga sa Jerusalem ngayon, dahil ang mga tao sa Jerusalem, alipin sila ng kautusan.
<range>
Ngunit si Sara, hindi siya alipin at siya ang talinghaga sa Jerusalem na nasa langit, at siya ang naging nanay natin dahil hindi tayo alipin ng kautusan.
Ang nangyari kay Sara katulad ng sinasabi sa kasulatan, <<Matuwa ka baog na babae, ikaw na wala pang anak! Humiyaw ka sa tuwa, ikaw na wala pang naranasan na sakit sa panganganak. Sapagkat kahit iniwan ka ng asawa mo, mas marami ang magiging anak mo kaysa sa babae na kasama niya ang asawa niya.>>
Mga kapatid, naging anak kayo ng Diyos ayon sa pangako niya, katulad ni Isaac na ipinanganak ayon sa pangako ng Diyos.
Noong una, si Ishmael na ipinanganak ayon sa kalooban ng tao, hinamak niya si Isaac na ipinanganak ayon sa kapangyarihan ng Ispirito ng Diyos. Ganyan din ang nangyayari ngayon, hinahamak tayo ng mga taong gustong magpaalipin sa kautusan.
Ngunit ganito ang sinasabi sa kasulatan, <<Palayasin mo ang babaeng alipin at ang anak niya, dahil ang anak ng babaeng alipin, hindi siya maaaring makihati sa magiging ari-arian ng anak ng babaeng hindi alipin.>>
Kaya mga kapatid, hindi tayo anak ng babaeng alipin kundi anak tayo ng babaeng hindi alipin.
Pinalaya na tayo ni Cristo sa pagkaalipin. Kaya magpakatatag kayo sa pananampalataya ninyo at huwag na kayong magpaaliping muli.
Tandaan ninyo ang sinasabi ko. Ako si Pablo na apostol na nagsasabi sa inyong kung magpapatuli kayo upang maituring kayo ng Diyos na matuwid, ginagawa ninyong walang kwenta ang ginawa ni Cristo para sa inyo.
Muli kong sinasabi ito. Kung sino ang magpapatuli upang maituring siya ng Diyos na matuwid, kailangan niyang sundin ang buong kautusan.
Kayong mga nagpipilit na ituring ng Diyos na matuwid sa pamamagitan ng pagtupad ninyo sa kautusan, nahiwalay na kayo kay Cristo at tumalikod na kayo sa kabutihan ng Diyos.
Ngunit kami, umaasa kaming ituturing kaming matuwid dahil sa pananampalataya namin kay Jesus sa pamamagitan ng Ispirito ng Diyos.
Dahil sa mga nakipag-isa kay Cristo, wala ng halaga sa kanila kung tuli ang isang tao o hindi. Ang mahalaga nalang, yong pananampalataya na nakikita sa pamamagitan ng pagmamahalan.
Noong una, mabuti ang ginagawa ninyo. Ngunit sino ang pumigil sa inyo sa pagsunod ninyo sa katotohanan?
Hindi ang Diyos ang pumigil sa inyo dahil siya ang tumawag sa inyo.
Pag-isipan ninyong mabuti ang hindi tamang aral. Maihahalintulad siya sa pampaalsa na kahit kakaunti, mapapaalsa niya ang minasang arina.
Ngunit dahil sa pakikiisa natin kay Jesus, sigurado akong sang-ayon kayo sa akin. Parusahan ng Diyos ang sinoman na mangugulo sa inyo.
Mga kapatid, may ibang nagsasabing itinuturo ko na kailangang magpatuli upang maituring ng Diyos na matuwid. Kung totoo iyan, bakit inuusig pa ako ng mga kapwa ko Judio? Dahil kung ipinapangaral kong kailangan magpatuli, hindi sana masama ang loob nila sa akin sa ipinapangaral ko tungkol sa pagkamatay ni Cristo sa krus.
At sa mga nanggugulo sa inyo, kung gusto nilang magpatuli, bakit hindi na nila ipaputol?
Mga kapatid, tinawag kayo ng Diyos upang maging malaya na kayo sa ilalim ng kautusan. Ngunit huwag ninyong gamitin ang kalayaan ninyo sa paggawa ng masamang kagustuhan ng katawan, kundi magtulungan kayo ng may pag-ibig.
Sapagkat ang ibig sabihin ng buong kautusan, nasa iisang utos, <<Mahalin mo ang kapwa mo katulad ng pagmamahal mo sa sarili mo.>>
Ngunit kung palagi kayong nag-aaway katulad ng mga hayop, baka lalo na ninyong masira ang buhay ng bawat isa.
Kaya pahintulutan ninyong ang Ispirito ng Diyos ang manguna sa inyo upang hindi ninyo magawa ang masamang kagustuhan ng katawan ninyo.
Dahil ang masamang kagustuhan ng katawan, laban sa kalooban ng Ispirito ng Diyos. At ang kalooban ng Ispirito ng Diyos, laban sa masamang kagustuhan ng katawan. Magkaaway ang dalawang iyan. Kaya hindi ninyo magagawa ang gusto ninyong gawin.
Ngunit kung ang Ispirito ng Diyos ang nangunguna sa inyo, wala na kayo sa ilalim ng kautusan.
Kaagad na malalaman ang masamang kagustuhan ng katawan, katulad ng mga ito: pakikiapid, kalaswaan, walang pagpipigil sa masamang kagustuhan ng katawan niya na kahiyahiya,
pagsamba sa mga diyusdiyosan, pangkukulam, pagtatanim ng sama ng loob, pag-aaway-away, pagseselos, pagkagalit, kasakiman , pagkawatak-watak, pagkahati-hati,
pagkainggit, paglalasing, gustong gusto ang kasiyahan na walang kwenta, at iba pang kasamaan. Binabalaan ko kayo katulad ng sinabi ko sa inyo noong una, <<Ang mga taong namumuhay ng ganito, hindi sila makakasama sa pinaghaharian ng Diyos.>>
Ngunit ito ang makikita sa buhay ng taong pinangungunahan ng Ispirito ng Diyos: pagmamahal, tuwa, kapayapaan, pagtitiis, mabait, kagandahang loob, katapatan,
mahinahon, at marunong magpigil sa sarili. Kung ganito ang pamumuhay natin, hindi natin malalabag ang utos ng Diyos.
Ang mga nakipag-isa kay Cristo Jesus, ipinako na nila sa krus ang masamang kagustuhan ng katawan nila.
At dahil pinahintulutan na natin ang Ispirito ng Diyos na manguna sa atin, siya na lang ang sundin natin.
Huwag tayong mapagmataas, huwag nating galitin ang kapwa natin, at huwag na tayong mag-inggitan.
Mga kapatid, kung meron mang magkasala sa inyo, kayong mga pinangungunahan ng Ispirito ng Diyos ang siyang tutulong sa kanila upang magbalik loob sila sa Panginoon. Ngunit gawin ninyo iyan ng may mababang loob at mag-ingat kayo, baka kayo naman ang matukso.
Magtulungan kayo sa paghihirap ng bawat isa, at sa ganitong paraan, matutupad ninyo ang utos ni Cristo.
Kung meron sa inyong nag-iisip na higit siya sa iba ngunit hindi naman, dinadaya lang niya ang sarili niya.
Dapat suriin ng bawat isa ang ginagawa niya. At kung mabuti ang ginagawa niya, matuwa siya. Ngunit huwag niyang ihalintulad ang sarili niya sa iba,
dahil pananagutan ng bawat isa ang ginagawa niya.
Ang mga tinuturuan ng salita ng Diyos, dapat silang tumulong at magbigay sa mga nagtuturo sa kanila.
Huwag ninyong dayain ang sarili ninyo.Walang makakadaya sa Diyos, dahil kung ano ang itinanim ng isang tao, yon din ang aanihin niya.
Kung magtatanim siya ng masamang kagustuhan ng katawan niya, aani siya ng walang hanggang kamatayan. Ngunit kung magtatanim siya ng kabutihan na kagustuhan ng Ispirito ng Diyos, aani siya ng buhay na walang hanggan.
Kaya huwag tayong magsasawa sa paggawa ng mabuti, dahil pagdating ng panahon aani tayo ng kabutihan kung hindi tayo magsasawang gumawa ng mabuti.
Kaya habang meron tayong panahon, gumawa tayo ng mabuti sa lahat ng tao, lalo na sa mga kapatid natin sa pananampalataya.
TIGNAN NINYO. MALALAKI NA ANG SULAT DITO, DAHIL AKO NA ANG SUMULAT NITO.
Gusto lang ng mga nag-aalok sa inyo na magpatuli na kayo upang makapagbigay lang sila ng tuwa sa kapwa nila Judio na tuli. Sapagkat yong mga nag-aalok sa inyo, natatakot silang usigin ng mga kapwa nila Judio kung ang ipapaalam lang nila ay ang kamatayan ni Cristo na siyang makapagliligtas sa tao.
Mismong mga tuli, hindi nila masunod ang lahat ng utos, ngunit ipinipilit nilang patuli na kayo upang maipagmalaki nilang sinusunod ninyo ang utos na magpatuli.
Ngunit para sa akin, wala akong ibang maipagmamalaki kundi ang kamatayan lang ng Panginoon nating Jesu Cristo sa krus. At dahil sa pagkamatay niya sa krus, wala nang halaga para sa akin ang mga bagay na mahalaga sa mga taong makamundo at wala rin akong halaga sa kanila.
Hindi na mahalaga kung tuli ang isang tao o hindi. Ang mahalaga binago na tayo ng Diyos.
Sa lahat ng pinili ng Diyos at namumuhay ayon sa mga itinuro ko, nais kong manatili sa inyo ang kapayapaan at habag ng Diyos.
Kaya magmula ngayon, huwag na ninyong dagdagan ang sakit na nararamdaman ko. Sapat na ang mga sugat na nasa katawan ko dahil sa pagsunod ko kay Cristo.
Mga kapatid, nais kong manatili sa inyo ang kabutihan ng Panginoon nating Jesu Cristo. Opo Panginoon.
Ako si Pablo na apostol ni Cristo Jesus ayon sa kalooban ng Diyos. Sumulat ako sa inyong mga taga Efeso na pinili ng Diyos na kanya lang at tapat kay Cristo Jesus.
Nais kong manatili sa inyo ang kabutihan at kapayapaan na galing sa Diyos at Ama natin at Panginoon nating Jesu Cristo.
Purihin natin ang Diyos at Ama ng Panginoon nating Jesu Cristo. Dahil sa pakikipag-isa natin kay Cristo, ibinigay niya sa atin ang lahat ng pagpapala mula sa langit.
Bago pa niya nilikha ang mundo, pinili na niya tayo upang makiisa tayo kay Cristo at maging banal at walang makikitang masama sa paningin niya. Dahil sa pagmamahal niya sa atin,
noong una pa inilaan na niya tayo na maging anak niya sa pamamagitan ni Jesu Cristo. Sapagkat iyan ang ikinatutuwa niya at kalooban niya.
Kaya purihin natin ang Diyos dahil sa dakilang kabutihan na ibinigay niya sa atin sa pamamagitan ng minamahal niyang Anak.
Ang dugo ni Cristo ang siyang pinangtubos niya sa atin upang mabayaran ang kasalanan natin. Ginawa niya iyan dahil sa walang katulad na kabutihan niya at binigyan niya tayo ng lahat ng karungan at pang-unawa.
<range>
At sa kalooban ng Diyos, ipinaalam niya sa atin ang nakalihim na plano niya na gusto niyang tuparin sa pamamagitan ni Cristo
sa pagdating ng panahon na itinakda niya. At ang plano niya ay pagsamasamahin niya ang lahat ng nasa langit at nasa lupa at ipapasailalim niya kay Cristo.
Ginagawa ng Diyos ang lahat ng bagay ayon sa plano niya at kalooban niya. At ayon sa plano niya noong una pa, pinili niya kami upang maging kanya sa pamamagitan ng pakikiisa natin kay Cristo.
Ginawa niya iyan upang tayong mga naunang sumampalataya kay Cristo ay makapagpuri kami sa kanya dahil sa kabutihan niya.
At kayo rin, mula ng narinig na ninyo ang katotohanan na siyang Magandang Balita kung paano kayo maliligtas, kayo rin ay nakiisa na kay Cristo. Dahil sa pananampalataya ninyo kay Cristo, itinatak sa inyo ng Diyos ang Ispirito niya na ipinangako niya bilang tanda na pagmamay-ari na niya kayo.
Ang Ispirito ng Diyos na ibinigay niya sa atin ang siyang tanda na talagang matatanggap natin ang lahat ng ipinangako niya sa atin hanggang sa matanggap nating lubos ang kaligtasan. At dahil dito, pupurihin siya dahil sa kabutihan niya!
Kaya nga mula noong nabalitaan ko ang pananampalataya ninyo sa Panginoon nating Jesus at tungkol sa pagmamahal ninyo sa lahat ng mga pinili ng Diyos na kanya lang,
walang tigil ang pagpapasalamat ko sa Diyos dahil sa inyo. At palagi akong nananalangin para sa inyo.
Hinihiling ko sa Diyos, ang dakilang Ama ng Panginoon nating Jesu Cristo, na bibigyan niya kayo ng karunungan at pang-unawa na galing sa Ispirito niya upang lalo pa ninyo siyang makilala.
Nananalangin din ako sa Diyos na paliwanagin pa niya ang isip ninyo upang malaman ninyo ang kasiguraduan ng mga mabubuting bagay na ipinangako niya sa inyo noong tinawag niya kayo, na siyang saganang kabutihan na ibinigay niya sa mga pinili niyang kanya lang.
Nananalangin din ako sa Diyos na malaman ninyo ang walang katulad na kapangyarihan niya para sa ating mga mananampalataya sa kanya. Ang kapangyarihan ding ito ang ginamit niya noong binuhay niyang muli si Cristo at pinaupo niya sa kanan niya sa langit.
<range>
Kaya lalong makapangyarihan si Cristo sa lahat ng ispiritong naghahari, namamaala, namumuno at may kapangyarihan. Walang makakapantay sa tungkulin niya, hindi lang sa panahon ngayon, kahit na sa darating na panahon.
Ipinasailalim ng Diyos kay Cristo ang lahat ng bagay at ginawa niyang namumuno sa lahat para sa ikabubuti ng mananampalatayang samasama
ang siyang katawan ni Cristo. Ang lahat ng grupo ng mananampalataya ang siyang kabuuan ng katawan ni Cristo at si Cristo rin ang bumubuo sa lahat.
Noong una, patay kayo sa paningin ng Diyos dahil sa hindi ninyo pagsunod sa kanya at sa mga kasalanan ninyo.
Namuhay kayo katulad ng mga taong makamundo at nagpasakop kayo sa kapangyarihan ni Satanas ang hari ng mga ispiritong masama na nangunguna sa kalooban ng mga taong ayaw sumunod sa kalooban ng Diyos.
Noong una, namuhay tayong katulad nila. Namuhay tayo ayon sa masamang kagustuhan ng katawan natin at sinunod natin ang masamang kagustuhan ng katawan natin at isip. Sa kalagayan nating iyan, kasama rin sana tayo sa mga taong kinapopootan ng Diyos.
Ngunit dahil maawain ang Diyos at malaki ang pag-ibig niya sa atin,
kahit namatay tayo sa paningin niya dahil sa mga kasalanan natin, binuhay parin niya tayo kasama ni Cristo. Kaya dahil sa kagandahang loob ng Diyos, naligtas tayo.
At dahil sa pakikipag-isa natin kay Cristo Jesus, binuhay tayo ng Diyos kasama si Cristo at pinaupo niya tayo upang makasama tayo ni Cristo na maghari doon sa langit.
Ginawa niya iyan upang sa darating na panahon, maipakita niya sa lahat na hindi mapapantayan ang kabutihan niya na ipinakita niya sa pamamagitan ni Cristo Jesus.
Dahil sa kagandahang loob ng Diyos, naligtas kayo noong sumampalataya kayo kay Jesus. At regalo ng Diyos sa inyo iyan, hindi galing sa inyo.
Hindi dahil sa pamamagitan ng mabubuting gawa ninyo ang ikinaligtas ninyo. Kaya walang maipagmamalaki ang sinuman.
Dahil sa pamamagitan ng pakikiisa natin kay Cristo Jesus, binigyan tayo ng Diyos ng bagong buhay upang gumawa tayo ng mabubuti na itinalaga na ng Diyos na gawin natin noong una pa.
Kaya kayong mga hindi Judio, alalahanin ninyo ang kalagayan ninyo na noong una, ipinanganak kayo ng hindi Judio at sinasabi ng mga Judio, <<Kayong mga hindi Judio, wala kayong pakikipag-isa sa Diyos dahil hindi kayo tuli.>> Ngunit ang pagkatuli ay gawa lamang ng tao sa katawan.
Alalahanin din ninyo na noong una, hindi pa ninyo kilala si Cristo, hindi kayo kasama sa mga tao ng Diyos na ang mga Israelita at hindi kayo sakop sa mga kasunduan ng Diyos na nakabatay sa mga pangako niya. Namumuhay kayo dito sa mundo na walang pag-asa at hindi ninyo kilala ang Diyos.
Noong una, malayo kayo sa Diyos. Ngunit ngayon, nailapit na kayo sa kanya sa pamamagitan ng Dugo ni Cristo.
Si Cristo ang pinagmulan ng kapayapaan dahil napag-isa niya ang mga Judio at hindi mga Judio. At sa pamamagitan ng katawan niya na napako sa krus, inalis niya ang alitan ng bawat isa na parang pagwasak sa pader na naghihiwalay sa mga Judio at hindi Judio.
Sa pagkamatay ni Jesus sa krus, inalis na niya ang halaga ng kautusan ni Moises na may maraming utos at patakaran. Ginawa niya iyan upang pag-isahin ang mga Judio at hindi Judio sa iisang katawan. Sa ganoon, magkasundo ang dalawa.
At ang dalawang iyan, pinag-isa niya sa iisang katawan, ipinagkasundo niya sila sa Diyos sa pamamagitan ng pagkamatay niya sa krus, dahil tinapos na niya ang alitan natin.
Pumunta sa mundo si Cristo at ipinaalam niya ang Magandang Balita na nagbibigay ng kapayapaan sa inyong mga hindi Judio na noong una malayo kayo sa Diyos. At kahit sa aming mga Judio din na malapit sa Diyos, ipinaalam din niya sa amin ang Magandang Balita.
Kaya tayong lahat ay makalalapit na tayo sa Diyos sa pamamagitan ng iisang Ispirito dahil sa ginawa ni Cristo para sa atin.
Kaya ngayon, kayong mga hindi Judio, hindi na kayo dayuan o taga ibang lugar, kundi kasama na kayo sa mga pinili ng Diyos na kanya lang at kasama na kayo sa pamilya niya.
Tayong mga mananampalataya ay maihahalintulad tayo sa isang bahay na ang mga haligi ay ang mga apostol at mga propeta, at ang pundasyon ng haligi ay si Cristo Jesus.
Sa pamamagitan ni Cristo, ang lahat ng kagamitan ay magkakadugtong at magiging isang banal na Templo ni Jesus.
Kayong mga hindi Judio, dahil sa pakikipag-isa ninyo kay Cristo, nasama na kayo sa mga Judio, na parang mga kagamitan ng Templong tirahan ng Ispirito ng Diyos.
Dahil diyan, ako si Pablo na nabilanggo dahil sa paglilingkod ko kay Cristo alang-alang sa inyong mga hindi Judio, nananalangin ako para sa inyo.
Siguradong nabalitaan na ninyo na ipinagkatiwala ng Diyos sa akin ang pagpapaalam ng Magandang Balita sa inyo.
Katulad ng binanggit ko sa sulat na ito, ipinaalam ng Diyos sa akin ang tungkol sa lihim na plano niya.
Habang binabasa ninyo ang sulat kong ito, malalaman ninyo ang pang-unawa ko tungkol sa lihim na plano ng Diyos tungkol kay Cristo.
Noong una, hindi ipinaalam ng Diyos sa mga tao ang plano niya, ngunit ngayon, sa pamamagitan ng Ispirito niya, ipinaalam na niya sa mga banal na apostol at sa mga propeta niya.
At ito ang plano ng Diyos. Sa pamamagitan ng Magandang Balita tungkol kay Cristo, ang mga Judio at hindi Judio, pareho nilang mamanain ang kabutihan, pareho silang nasa iisang katawan ni Cristo at pareho din silang makakatanggap sa mga pangako ng Diyos dahil sa pakikipag-isa nila kay Cristo Jesus.
Dahil sa kagandahang loob ng Diyos at sa pamamagitan ng kapangyarihan niya, ginawa niya akong nagpapahayag ng Magandang Balita.
Kahit ako ang pinakamababa sa lahat ng pinili ng Diyos na kanya lang, pinili parin niya ako upang ipangaral sa mga hindi Judio na hindi masukat ang kabutihan ni Cristo.
At ipapaalam ko sa lahat kung paano tutuparin ng Diyos ang plano niya na nakalihim noong una.
Ipinagawa niya sa akin iyan upang sa pamamagitan ng mga mananampalatayang samasama, maipaalam nila sa mga anghel na namumuno at sa mga iba na may kapangyarihan sa langit ang karunungan niyang magpaalam sa iba't ibang paraan.
Iyan na ang plano niya mula pa noon bago pa niya gawin ang mundo at tinupad niya iyan sa pamamagitan ni Cristo Jesus na Panginoon natin.
Dahil sa pananampalataya natin at sa pakikiisa kay Cristo Jesus, makakalapit na tayo sa Diyos ng walang takot at walang pag-aalinlangan.
Kaya nakikiusap ako na huwag sana kayong panghinahan ng loob dahil sa mga kahirapan na nararanasan ko alang-alang sa inyo, dahil iyan ang ikabubuti ninyo.
Kaya tuwing naaalala ko ang plano ng Diyos, lumuluhod akong nagpupuri sa kanya.
Siya ang Ama ng lahat ng nasa langit at nasa mundo na itinuturing niyang isang pamilya.
Nananalangin ako sa kanya na palakasin niya ang loob ninyo sa pamamagitan ng Ispirito niya ayon sa saganang kabutihan niya at kapangyarihan niya.
Nananalangin din ako na manatili si Cristo sa puso ninyo sa pamamagitan ng pananampalataya ninyo. Nananalangin din ako na maging malakas kayo at matatag sa pagmamahal ng Diyos
upang maunawaan ninyo at ang iba pang pinili ng Diyos na kanya lang kung paano kalawak, kahaba, kataas at kung paano kalalim ang pagmamahal ni Cristo sa atin.
Gusto kong maranasan ninyo ang hindi masukat na pag-ibig niya upang makita sa buhay ninyo ang Diyos.
Kaya purihin natin ang Diyos na makakagawa ng higit pa sa kahit ano pang hingin o inaasahan natin sa pamamagitan ng kapangyarihan niyang gumagawa sa atin.
Purihin natin ng walang hanggan ang Diyos dahil sa mga kabutihan na nakikita sa mga mananampalatayang samasama at kay Cristo Jesus! Opo Panginoon.
Bilang isang nakabilanggo dahil sa paglilingkod sa Panginoon, nakikiusap ako sa inyo na mamuhay kayo ng karapat dapat bilang mga tinawag ng Diyos.
Maging mahinahon kayo, mapagpakumbaba, mapang-unawa at mapagpasensiya sa mga pagkukulang ng mga kapwa ninyo bilang pagpapakita ng pagmamahal ninyo.
Pagsikapan ninyong manatili ang pagkakaisa ninyo na galing sa Ispirito ng Diyos sa pamamagitan ng mabuti ninyong pakikisama.
Tayong lahat na nakiisa kay Cristo, tayo ay naging iisang katawan at iisang Ispirito na nananatili sa ating lahat at iisa ang pag-asang ibinigay sa atin noong tinawag tayo ng Diyos.
Iisa ang Panginoon nating Jesus, iisa ang pananampalataya, at iisa ang bautismo.
Iisa ang Ama nating Diyos at siya ang Ama nating lahat. Naghahari siya sa lahat, gumagawa siya sa lahat at nananatili siya sa ating lahat.
Tayong lahat, parte tayo ng iisang katawan, ngunit binigyan niya ng kakayahan ang bawat isa ayon sa gustong ibigay ni Cristo.
Kaya ganito ang sinasabi sa kasulatan, <<Nang umakyat siya sa mataas, marami ang dinala niyang alipin at nagbigay siya ng regalo sa mga tao niya.>>
(Ngayon, ano ang ibig sabihin <<Umakyat siya sa mataas?>> Ang ibig sabihin non, bumaba muna dito sa lupa si Cristo.
At ang bumaba dito sa lupa ay siya rin umakyat sa kataas-taasang langit upang maging lubos ang kapangyarihan niya sa lahat.)
Kaya binigyan niya nang kakayahan ang bawat isa. Ang iba, ginawa niyang apostol. Ang iba, ginawa niyang propeta. Ang iba, ginawa niyang nagpapahayag ng Magandang Balita sa mga hindi pa nakakakilala kay Cristo. Ang iba rin, ginawa niyang pastor at tagapagturo.
Ginawa niya iyan upang ihanda niya ang mga mananampalatayang naglilingkod sa kanya at upang lumago at lumakas sila bilang katawan ni Cristo.
Sa ganitong paraan, maaabot natin ang lahat ng pakikiisa sa pananampalataya at pagkilala sa Anak ng Diyos at maging matatag tayong mananampalataya sa kanya hanggang sa maging maganda ang ugali natin katulad ng ugali ni Cristo.
At kung naabot na natin iyan, hindi na tayo katulad ng mga bata na pabago-bago ang isip at nadadala ng iba't ibang aral ng mga taong panlinlang, na ang gusto nila, dalhin lang mga tao sa kamalian.
Kundi magsalita tayo ng katotohanan ng may pagmamahal upang sa lahat, maging katulad tayo ni Cristo na siyang ulo natin.
Sa pamamagitan niya, pinagdudugtong niya ang lahat ng bahagi ng katawan niya, na walang iba kundi ang sumasampalataya sa kanya. Kaya lumalago at tumatatag ang buong katawan kung gumagawa ang bawat isa sa ipinapagawa ni Cristo sa kanila ng may pagmamahal.
Dahil sa tungkulin na ibinigay ng Panginoon sa akin, ipinipilit kong huwag na kayong mamuhay katulad ng mga taong hindi nakakakilala sa Diyos. Dahil walang kabuluhan ang iniisip nila,
at wala silang pang-unawa sa mga ispiritual na bagay. At dahil sa kahangalan at sa katigasan ng ulo nila, wala sa kanila ang bagong buhay na ibinibigay ng Diyos.
Wala na silang kahihiyan. Kaya nahumaling na sila sa masamang kagustuhan ng katawan at palagi silang nasasabik sa paggawa ng karumihan.
Ngunit kayo, iba kayo sa kanila dahil hindi ganyan ang gawa na nalaman ninyo tungkol kay Cristo.
Narinig na ninyo ang aral tungkol kay Jesus at tinuruan na kayo ng katotohanang nasa kanya.
Kaya alisin na ninyo ang dati ninyong pamumuhay katulad ng pag-alis ninyo ng damit na marumi dahil iyan ang ginagawa ng dati ninyong ugali. Ang ugaling iyan ang siyang magpapasama sa inyo dahil sa masamang kagustuhan na nandadaya sa inyo.
Kailangan ninyong baguhin ang isip ninyo at ugali ninyo.
Ang isuot ninyo, yong bagong buhay na ibinigay sa inyo ng Diyos na walang iba kundi ang buhay na matuwid at malinis katulad ng Diyos.
Kaya huwag na kayong magsinungaling, kundi pawang katotohanan na ang sabihin ninyo sa bawat mga kapatid kay Cristo dahil kasama na tayong lahat sa iisang katawan.
Kung magagalit man kayo, huwag kayong magkasala at huwag ninyong pabayaang lumipas ang araw na may galit pa kayo sa kapatid ninyo.
Huwag ninyong bigyan ng daan si Satanas sa buhay ninyo.
Ang magnanakaw, huwag nang muling magnakaw, kundi maghanap nalang siya ng trabahong maganda upang makatulong siya sa mga nangangailangan.
Huwag kayong magsalita ng masama kundi yong makabubuti at nakaayon sa kalagayan ng mga nakikinig ang sabihin ninyo upang makatulong sa kanila.
At huwag ninyong palungkutin ang Ispirito ng Diyos. Dahil ang Ispirito ng Diyos ang siyang tatak na pagmamay-ari na niya kayo at lubos niya kayong ililigtas.
Alisin ninyo ang anumang sakit ng loob ninyo, galit, pag-aaway, pagsigaw sa kapwa, pagsasalita nang masama laban sa kapwa, at pag-iisip ng masama sa kapwa.
Kundi maging mabait kayo at maawain sa bawat isa. Patawarin ninyo ang bawat isa katulad ng pagpapatawad ng Diyos sa inyo dahil sa ginawa ni Cristo.
Ngayon, dahil anak na kayo ng Diyos na minamahal niya, dapat ninyo siyang tularan.
At mamuhay kayo ng may pagmamahal sa kapwa ninyo, katulad ng pagmamahal sa atin ni Cristo, na ibinigay niya ang sarili niya para sa atin bilang mabangong handog sa Diyos.
Dahil pinili niya kayo na kanya lang, dapat kahit isa man sa inyo walang magsalita sa inyo na nakikiapid siya o gumagawa siya ng anumang klaseng kagustuhan ng katawan na marumi o sakim siya.
At hindi rin nararapat na marinig sa inyo ang malaswang pananalita o walang kabuluhang kwento o masasamang biro. Kundi palagi kayong magpasalamat sa Diyos.
Tandaan na ang taong nakikiapid o gumagawa sa kagustuhan ng katawan niya na marumi at sakim, hindi siya masasama sa pinaghaharian ni Cristo at ng Diyos. Sapagkat ang kasakiman ay maibibilang na pagpupuri sa mga diyusdiyosan.
Huwag kayong magpadaya sa walang kabuluhang pangangatuwiran ng iba tungkol sa masasama nilang gawa, sapagkat nagagalit ang Diyos sa mga taong hindi sumusunod sa kanya.
Kaya huwag na kayong makisama sa mga taong iyan.
Noong una, namumuhay kayo sa kadiliman, ngunit ngayon naliwanagan na kayo dahil nasa Panginoon na kayo. Kaya ipakita ninyo sa pamumuhay ninyo na naliwanagan na kayo.
(Sapagkat ang isang tao na naliwangan na, makikita sa kanya ang kabutihan, katuwiran, at katotohanan.)
Pagsikapan ninyong saliksikin kung ano ang nakalulugod sa Panginoon.
Huwag kayong makisama sa mga walang kabuluhan na ginagawa ng mga taong nasa kadiliman, kundi sabihin ninyo sa kanila ang kasamaan nila.
Sapagkat nakakahiyang banggitin ang mga ginagawa nilang masama na nakalihim.
Ngunit kung pagsabihan ninyo sila sa ginagawa nilang masama, maliliwanagan sila at malalaman at malalaman nilang masama ang mga ginagawa nila.
Sapagkat ang lahat ng maaabutan ng liwanag ng katotohanan, maliliwanagan na. Kaya sinasabi nga, <<Gumising ka na natutulog. Tumayo ka mula sa mga patay at maliliwanagan ka ni Cristo.>>
Kaya mag-ingat kayo kung paano kayo mamuhay. Huwag kayong mamuhay tulad ng mga taong walang alam kundi katulad ng mga taong marunong na nakakaalam ng kalooban ng Diyos.
Huwag ninyong sayangin ang panahon ninyo. Gamitin ninyo iyan sa paggawa ninyo ng mabuti, dahil marami ang gumagawa ng masama sa panahon ngayon.
Kaya huwag kayong maging walang alam kundi unawain ninyo kung ano ang kalooban ng Panginoon sa buhay ninyo.
Huwag kayong maglalasing dahil nakasisira iyan sa magandang pamumuhay ninyo. Kundi, pahintulutan ninyong mapuspos kayo ng Ispirito ng Diyos.
Sa pagtitipon ninyo, umawit kayo ng mga salmo, himno at iba pang mga awit na ispiritual. Buong puso kayong umawit at magpuri sa Panginoon.
Lagi kayong magpasalamat sa Ama nating Diyos sa lahat ng bagay sa pamamagitan ng Pangalan ni Jesu Cristo.
Magpasakop din kayo sa bawat isa bilang paggalang kay Cristo.
Kayong mga babae, pasakop kayo sa mga asawa ninyo katulad ng pagpapasakop ninyo sa Panginoon Jesus.
Sapagkat ang lalaki ang siyang ulo ng asawa niya. Ganoon din kay Cristo ang ulo ng mga mananampalatayang samasama na siya ring katawan niya. At siya ang magliligtas sa kanila.
Kaya kung paano sakop kay Cristo ang mga mananampalatayang samasama, ganoon din ang pagpapasakop ng mga babae sa asawa nila sa lahat ng bagay.
Kayong mga lalake, mahalin ninyo ang asawa ninyo katulad ng pagmamahal ni Cristo sa mga mananampalatayang samasama. Ibinigay niya ang sarili niya para sa mga mananampalatayang samasama
upang maging banal sila pagkatapos linisin sa pamamagitan ng tubig at salita ng Diyos.
Ginawa niya iyan upang maiharap niya sa sarili niya ang mga mananampalatayang samasama ng napakaganda at banal, walang anumang dumi at walang kapintasan sa paningin niya.
Kaya dapat mahalin ng lalaki ang asawa niya katulad ng pagmamahal niya sa sarili niya. Dahil ang nagmamahal sa kanyang asawa, minamahal niya ang sarili niya dahil iisa nalang sila.
Walang taong napopoot sa sarili niyang katawan, pakakainin niya ito at aalagaan. Ganito rin ang ginagawa ni Cristo sa atin mga mananampalatayang samasama,
sapagkat parte tayo ng katawan niya.
Sinasabi sa kasulatan, <<Dahil dito, iiwan ng lalake ang ama at ina niya upang magsama sila at magiging isa sila.>>
Nakakamangha ang malalim na katotohanang ito na ipinaalam ng Diyos. Ang tinutukoy niyan ay si Cristo at ang mga mananampalatayang samasama.
Kaya kayong mga lalake, dapat ninyong mahalin ang asawa ninyo katulad ng pagmamahal ninyo sa inyong sarili. At kayo namang mga babae, galangin ninyo ang asawa ninyo.
Kayong mga anak, sundin ninyo ang mga magulang ninyo alang alang sa Panginoon, sapagkat iyan ang dapat ninyong gawin.
<<Galangin ninyo ang mga ama ninyo at ina ninyo.>> Ito ang unang utos na may kalakip na pangako.
At ganito ang pangako, <<Kung igagalang ninyo ang mga magulang ninyo, magiging mabuti at hahaba ang buhay ninyo dito sa mundo.>>
At kayong mga magulang, huwag kayong gumawa ng mga bagay na ikasasama ng loob ng mga anak ninyo. Kundi palakihin ninyo sila ng may disiplina at turuan ninyo sila ng aral ng Panginoon.
Kayong mga alipin, sundin ninyo ang mga amo ninyo dito sa mundo ng may paggalang at buong katapatan na parang si Cristo ang pinaglilingkuran ninyo.
Gawin ninyo iyan, nakikita man nila kayo o hindi, hindi upang mapasaya ninyo sila, kundi dahil alipin kayo ni Cristo at buong puso ninyong gawin ang kalooban ng Diyos.
Maglingkod kayo ng may mabuting kalooban na parang Panginoon ang pinaglilingkuran ninyo at hindi ang tao.
Sapagkat alam ninyo na bibigyan ng gantimpala ng Panginoon ang bawat isa ayon sa mga ginawa niyang mabuti, alipin man o hindi.
At kayo naman mga amo, maging mabuti rin kayo sa mga alipin ninyo. At huwag ninyo silang takutin, dahil alam ninyong kayo at sila ay may iisang amo sa langit at hindi siya namimili.
Ito na ang katapusan ng sulat ko. Magpakatatag kayo sa pakikiisa ninyo sa Panginoon Jesus sa pamamagitan ng dakilang kapangyarihan niya.
Gamitin ninyo ang lahat ng gamit sa pakikipaglaban na ibinigay ng Diyos sa inyo upang malabanan ninyo ang mga masamang plano ni Satanas.
Dahil ang kaaway natin ay hindi tao kundi masasamang ispirito na namumuno, may kapangyarihan at namamahala sa kadiliman dito sa mundo.
Kaya gamitin ninyo ang lahat ng gamit sa pakikipaglaban na ibinigay ng Diyos sa inyo upang sa uras na dumating ang kasamaan, matatag kayo. At pagkatapos ng pakikilaban ninyo mananatili parin kayong malakas.
Kaya maghanda kayo. Gawin ninyong sinturun ang katotohanan. Isuot ninyo ang pagkamatuwid bilang panangga sa dibdib ninyo.
Isuot ninyo bilang sapatos ang pagiging handa sa pagpapaalam ng Magandang Balita na nagbibigay ng kapayapaan.
Hindi lang iyan. Gamitin din ninyo bilang panangga ang pananampalataya ninyo upang hindi kayo mapano sa mga panunukso ni Satanas na parang pana na nagliliyab.
Isuot ninyo bilang helmet ang kaligtasan ninyo at gamitin ninyo bilang espada ang salita ng Diyos na ibinigay ng Ispirito niya.
At manalangin kayo sa lahat ng oras sa tulong ng Ispirito ng Diyos. Sa pananalangin ninyo, magmakaawa kayo at humingi sa kanya. Palagi kayong nakahanda at palagi kayong manalangin para sa lahat ng pinili ng Diyos na kanya lang.
Manalangin kayo sa Diyos para sa akin na sa bawat pagpapahayag ko ng Magandang Balita, bigyan niya ako ng tamang pananalita upang maipahayag ko ng buong lakas ang Magandang Balita na inilihim noong una.
Sapagkat isinugo ako ng Diyos upang magpahayag ng Magandang Balita na siyang dahilan ng pagkabilanggo ko. Kaya manalangin kayo na maipahayag ko ng buong lakas sapagkat iyan ang dapat kong gawin.
Si Tiquico ang minamahal nating kapatid at tapat na naglilingkod sa Panginoon Jesus, siya ang magbabalita sa inyo sa lahat tungkol sa akin upang malaman ninyo ang kalagayan ko at kung ano ang ginagawa ko.
Iyan ang dahilan na isinugo ko siya sa inyo upang malaman ninyo ang tungkol sa amin at mapatatag niya ang kalooban ninyo
Mga kapatid, nais kong manatili sa inyo ang kapayapaan, pag-ibig, at pananampalataya galing sa Diyos at Panginoon Jesu Cristo.
Nais kong manatili ang kabutihan ng Panginoon Jesu Cristo sa lahat ng nagmamahal sa kanya ng walang hanggan.
Ako si Pablo, kasama ko si Timoteo na katulad kong alipin ni Jesu Cristo. Sumulat kami sa inyong nasa bayan ng Filipos na pinili ni Jesus na kanya lang. Ang sulat na ito ay para din sa mga namumuno at sa mga naglilingkod sa mga mananampalataya.
Nais kong manatili sa inyo ang kabutihan at kapayapaan na galing sa Diyos at sa Panginoon Jesu Cristo.
Tuwing naiisip ko kayo, nagpapasalamat ako sa Diyos.
Tuwing nananalangin ako para sa inyong lahat, lagi akong masaya.
Dahil mula pa noong una kayong sumampalataya hanggang ngayon, tinutulungan na ninyo ako upang maipangaral ang Magandang Balita.
Sigurado akong ipagpapatuloy ng Diyos ang mabubuting gawa niya sa buhay ninyo hanggang sa maging ganap iyan sa araw ng pagdating ni Jesu Cristo dito sa mundo.
Mga kapatid, mabuti ang ganitong nararamdaman ko sa inyo, dahil palagi kayong nasa puso ko. Sapagkat noong una, sa pagtatanggol ko at sa pagpapatotoo ko sa Magandang Balita tungkol kay Jesus, lagi ninyo akong tinutulungan sa lahat ng kailangan ko. At hanggang ngayon na ngang nakabilanggo ako, tinutulungan ninyo ako dahil sa kabutihan ng Diyos sa atin.
Alam ng Diyos na sabik na sabik akong makita kayo dahil minamahal ko kayo katulad ng pagmamahal ni Jesus sa inyo.
At ito ang panalangin ko sa Diyos para sa inyo na lalo pang lumalim ang pagmamahalan ninyo ng may karunungan at pang-unawa kung ano ang mabuti at masama
upang mapili ninyo ang pinakamabuti ninyong gawin. Sa ganoon, sa araw ng pagbabalik ni Jesu Cristo, madatnan niya kayong malinis at wala nang makikitang masama sa pamumuhay ninyo.
At nananalangin akong tulungan kayo ni Jesu Cristo na laging mamuhay ng matuwid upang maparangalan at mapurihan ang Diyos.
Mga kapatid , nais kong malaman ninyo na nakatulong ng malaki ang pagkabilanggo ko upang kumalat ang Magandang Balita tungkol kay Jesus
katulad ng nangyari ngayon sa akin. Nalaman ng lahat ng sundalong nagbabantay sa bahay ni Haring Cesar at ang iba ring nandito na nakulong ako dahil sa pangangaral ko tungkol kay Jesu Cristo.
At dahil sa pagkabilanggo ko, marami sa mga kapatid natin sa Panginoon ang lalo pang naging matatag ang kalooban sa pangangaral ng salita ng Diyos ng walang takot.
Totoong may ilang nangangaral tungkol kay Cristo dahil lang sa pagkainggit nila sa akin at gusto nilang ipakita na marunong pa sila sa akin. Ngunit may ilan paring mabuti ang kalooban nilang nangangaral ng Magandang Balita tungkol kay Jesus.
Ipinapangaral nila si Cristo dahil totoo ang pagmamahal nila. Dahil alam nilang ang ikinabilanggo ko ay kalooban ng Diyos upang sa ganoon, makapagpatotoo ako ng Magandang Balita sa mga taong nakabilanggo kasama ko.
Ngunit ang iba, nangangaral lang sila ng Magandang Balita dahil lang sa sarili nilang kalooban upang purihin lang sila. Ang mga iyan, hindi mabuti ang kanilang kalooban. Akala nila habang nakabilanggo ako dito, masasaktan nila ang kalooban ko.
Ngunit ganoon paman, wala sa akin yon. Kahit mabuti man ang kalooban nila o hindi, basta si Cristo lang sana ang ipinapangaral nila, lagi akong masaya.
Sapagkat alam kong sa pamamagitan ng panalangin ninyo at sa tulong ng Espirito ni Jesu Cristo, makakalabas pa ako dito.
Ang sinisiguro ko at gustong gusto kong magawa sa buhay ko, yong hindi ako mapapahiya sa anumang gagawin ko, kundi laging matatag ang loob kong mangaral sa mga tao tungkol kay Jesus katulad noong una. Sa ganoon, mapaparangalan ko si Jesus sa buhay ko, kahit ikamatay ko man o hindi.
Sapagkat para sa akin ang buhay ko ay para kay Cristo. At kung mamatay man ako, pakinabang sa akin ito dahil makakapunta ako sa piling niya.
Ngunit kung pahahabain pa rin ng Diyos ang buhay ko, mabuti rin dahil marami ang magagawa ko sa paglilingkod ko sa kanya. Kaya ngayon, kung mamimili ako, hindi ko alam kung ano ang pipiliin ko.
Nahahati ang isip ko sa dalawa. Dahil iniisip kong gusto ko na sanang mamatay upang makapunta na ako sa piling ni Cristo, sapagkat ito ang pinakamabuti.
Ngunit kailangan ko pang mabuhay para sa ikabubuti ninyo.
Kaya nakatitiyak akong hahaba pa ang buhay ko at makakasama ninyo upang matulungan ko kayong tumatag sa pananampalataya kay Jesus at mapasaya ko kayo dahil sa pananampalataya ninyo.
At kung makabalik na ako sa inyo, lalo pa ninyong pupurihin ang Panginoon dahil ibinalik niya ako sa inyo.
Kaya ngayon, kahit ano man ang mangyari sa atin, makasama man ninyo ako o hindi, gusto kong mamuhay kayo ayon sa Magandang Balita tungkol kay Jesus. Kung ganoon ang gagawin ninyo, mababalitaan kong nagkakaisa kayong nagtatanggol ng Magandang Balita sa mga tao upang sumampalataya rin sila.
Huwag kayong matakot sa mga nagpapahirap sa inyo. Sapagkat kung makikita nilang hindi kayo natatakot sa kanila, iyan ang magiging babala sa kanila na papupuntahin sila ng Diyos sa walang hanggang parusa pero kayo, ililigtas niya kayo.
Dahil hindi lang niya tayo pinahintulutan na sumampalataya kay Jesus kundi makadanas din ng kahirapan para sa kanya.
Ang kahirapan na nararanasan ninyo ngayon sa mga nagpapahirap sa inyo, katulad ng kahirapan na nakita ninyo sa akin noong una at hanggang ngayon, nababalitaan ninyong nadadanasan ko pa.
Mga kapatid, sigurado akong matatag ang kalooban ninyo sapagkat nagkakaisa kayo kay Cristo at masaya kayo dahil mahal niya kayo. Sigurado din akong nagkakaisa kayo dahil sa Espirito ng Diyos, minamahal at kinakaawaan ninyo ang bawat isa sa inyo.
Kaya nakikiusap ako sa inyo na pasayahin pa ninyo ako hanggang sa maging ganap ang kasiyahan ko. Nais kong manatili kayong nagkakaisa sa isip, sa kalooban, sa kagustuhan at magmahalan kayo sa bawat isa.
Huwag kayong gumawa ng kahit anong bagay dahil gusto lang ninyong itaas at purihin kayo ng mga tao kundi ang gawin ninyo, magpakumbaba kayo sa bawat isa at ituring ninyong napakabuti ng iba kaysa sa sarili ninyo.
Hindi lang ang sariling kabutihan ninyo ang isipin ninyo kundi ang kabutihan rin ng iba.
Kailangan ang kaisipan ninyo, maging katulad ng kaisipan ni Jesu Cristo:
<<Kahit nasa kanya na ang pagkaDiyos niya, Hindi niya ipinilit na manatiling kapantay ng Diyos
Kundi binitawan muna niya ang karapatan niya bilang Diyos. At nang ipinanganak siya dito sa mundo, naglingkod siya bilang alipin.
Nagpakumbaba siya at naging masunurin siya hanggang sa kamatayan kahit ipinako nila siya sa krus.
Kaya dahil sa ginawa niya, Itinaas siya ng Diyos At binigyan niya siya ng pangalan na walang kapantay
upang ang lahat ng nasa langit, nasa lupa at lahat ng nasa ilalim ng lupa magpapatirapa at magpupuri sa pangalan niya.
At sasabihin nilang, <<Si Jesu Cristo lang ang Panginoon.>> Sa ganoon, mapaparangalan ang Ama nating Dios.>>
Kaya mga minamahal ko, noong kasama pa ninyo ako, lagi ninyong sinusunod ang ipinapangaral ko sa inyo. Ngayong malayo na ako sa inyo, lalo pa sana kayong sumunod ng may takot at paggalang sa Diyos upang maipakita ninyo na iniligtas niya kayo.
Sapagkat ang Diyos ang nagbibigay sa inyo ng pagkukusang loob upang magawa ninyo ang kalooban niya at binibigyan rin niya kayo ng karunungan upang magawa ninyo ang kalugudlugod sa kanya.
Gawin ninyo ang lahat ng walang reklamo at walang pakikipagtalo
upang walang makitang masama sa inyo ang mga tao at malinis ang kalooban ninyo bilang mga anak ng Diyos. Dahil kahit manatili kayo sa mga taong mapanlinlang at mapaggawa ng masama, maihahalintulad kayo sa bituin na magiging liwanag sa lahat.
Dahil kayo ang mangangaral sa kanila ng Magandang Balita tungkol sa buhay na walang hanggan. Sa ganoon, sa pagbabalik ni Jesu Cristo dito sa mundo, hindi ko masasabi na walang kabuluhan ang pinagpaguran ko sa inyo kundi maipagmalaki ko kayo.
At pananampalataya ninyo kay Jesu Cristo ang na parang handog sa Diyos. At kung kailangang ibulos ang dugo ko sa handog na ito, masaya parin ako at makikigalak ako sa inyo.
At dapat din kayong matuwa at makigalak sa akin.
Ngayon, kung kalooban ni Jesus, kaagad kong mapapapunta diyan si Timoteo upang sa pagbabalik niya dito, tatatag ang kalooban ko dahil malalaman kung naibalita niya sa aking kung ano na ang kalagayan ninyo, tatatag ang kalooban ko.
Wala ng ibang katulad ni Timoteo na totoong nag-aalala para sa ikabubuti ninyong lahat. Kaya siya ang pinapunta ko diyan sa inyo.
Dahil ang iba, hindi ang kalooban ni Jesu Cristo ang iniisip nila kundi ang sariling kalooban nila.
Ngunit alam na ninyo kung paano napatunayan ang kabutihang loob ni Timoteo. Alam din ninyo na magkasama kami sa pangangaral ng Magandang Balita katulad ng mag-ama.
Kaya kung malalaman ko na kung ano na ang mangyayari sa akin dito sa bilangguan, papupuntahin ko diyan sa inyo si Timoteo.
Ngunit ganoon paman, kung kalooban ng Panginoon, siguradong makakapunta ako diyan sa inyo sa madaling panahon.
Ngayon, iniisip kong kailangan ko nang pauwiin diyan sa inyo ang kapatid nating si Epafrodito na pinapunta ninyo dito upang magdala ng tulong at tumulong sa akin dito sa bilangguan. Katulad ko siyang naglilingkod sa Diyos na nagtatanggol rin ng Magandang Balita sa mga sumasalungat.
Alalang-alala siya dahil nalaman ninyong nagkasakit siya. Kaya sabik na sabik siyang makita kayo.
Totoo ngang nagkasakit siya na ikinamatay na sana niya, ngunit kinaawaan siya ng Diyos. Hindi lang siya ang kinaawaan ng Diyos kundi ako rin. Dahil kong namatay siya, magdaramdam ang puso ko.
Kaya gusto ko na siyang pauwiin diyan upang matuwa kayo kung makita ninyo siyang muli at sa ganoon, hindi na ako mag-aalala.
Kaya sa pagbabalik niya tanggapin ninyo siya ng buong tuwa bilang kapatid sa Panginoon. Igalang din ninyo ang mga taong katulad niya,
sapagkat namatay na sana siya dahil sa paglilingkod niya kay Jesu Cristo. Hindi na niya pinahalagahan ang buhay niya para lang magawa niya ang ipinagawa ninyo sa kanya para sa akin bilang kapalit ninyo.
Mga kapatid, ngayon masaya kayo dahil sa pakikiisa ninyo sa Panginoon. Hindi ako magsasawang isulat muli sa inyo ang ipinangaral ko noong una, dahil ito ang magpapatatag sa inyo kung may mangangaral sa inyo ng hindi totoo.
Mag-ingat kayo sa mga taong parang ugali ng aso. Masama ang ginagawa nila dahil ipinipilit nilang ipatuli pa ang mga hindi Judio upang maligtas sila.
Ngunit tayo ang totoong tinuli sa paningin ng Diyos, sapagkat nagpupuri tayo sa Diyos sa tulong ng Ispirito niya at ipinagmamalaki natin ang nangyari kay Jesu Cristo. At hindi tayo nagtiwala na maliligtas tayo sa pamamagitan ng pagpapatuli o sa iba pang nakaugalian na sinusunod ng mga tao.
Dahil kung iyan lang ang pag-uusapan, may maipagmamalaki rin ako. Kaya kung may magsasalita na maaari siyang magmalaki sa pagsunod niya sa nakaugalian ng mga Judio, lalo na ako.
Sapagkat noong walong araw ko pa sa pagkasilang sa akin, tinuli na ako. Hindi lang iyan, dahil totoong Hebreo ang mga magulang ko. Totoo ring Israelita ako dahil galing ako sa lahi ni Benjamin. Kaya kung nakaugalian lang ng mga Judio ang pag-uusapan natin, wala na akong pagkukulang, dahil isa akong Pariseo.
Buong puso kong inusig ang mga mananampalataya kay Jesus, dahil akala ko yon ang makakapagpasaya sa Diyos. At kung tungkol naman sa pagsunod sa kautusan natin, walang makikitang masama sa akin.
Iyan ang mga bagay na itinuturing kong mabuti noong una. Ngunit ngayon, wala nang kwenta sa akin iyan dahil ang mahalaga sa akin, si Jesu Cristo lang.
At hindi lang iyan, dahil para sa akin yong lahat ng bagay na ginawa ko, na akala ko makakapagpasaya sa Diyos, itinuring ko nang walang kwenta at marumi upang makasama at makipag-isa kay Jesu Cristo na Panginoon ko. Dahil para sa akin, pinakamahalaga ang pagkilala ko sa kanya kaysa sa mga ginawa ko noong una. Hindi ko iniisip na ituring akong matuwid dahil sa pagsunod ko sa kautusan, kundi sa pananampalataya ko kay Jesus.
<range>
Kaya ang gusto ko ngayon, lalo ko pang makilala si Cristo. At gusto ko ring maranasan ang kapangyarihan ni Cristo noong muli siyang nabuhay. At gusto kong makibahagi sa kahirapan ni Jesus at maging katulad niya na masunurin hanggang sa kamatayan.
Sa ganoon, kahit mamatay man ako, mabubuhay akong muli.
Hindi ko sinasabi na nagawa ko na ang lahat ng iyan. Hindi ko rin masasabi na ganap na ako. Ngunit ang ginagawa ko ngayon, sinisikap kong magawa iyan dahil ito ang kalooban ni Jesu Cristo noong tinawag niya ako.
Mga kapatid, hindi ko rin masasabi na ganap na ako. Ngunit ang ginagawa ko ngayon, nililimot ko ang dati kong mga nagawa. Katulad ng isang tumatakbo, pinagsisikapan kong makarating sa hangganan upang makuha ko ang gantimpalang. Ang gantimpalang iyan, walang iba kundi ang pagtawag sa akin ng Diyos sa langit sa pamamagitan ni Jesu Cristo.
<range>
Ganyan ang dapat nating isipin, tayong matatag sa pananampalataya. Ngunit kung hindi ganoon ang iniisip ninyo, ipapaalam ng Diyos sa inyo ang mabuti.
Ganoon paman, ang mahalaga, ipagpatuloy natin ang pagsunod natin sa katotohanan na nalaman na natin
Mga kapatid, tularan ninyo ang halimbawang ipinakita ko sa inyo at makisama kayo sa ibang tumutulad sa akin.
Palagi ko ng sinasabi sa inyo at ngayon, naiiyak akong sumusulat sapagkat maraming taong nagsasabing nanampalataya sila kay Jesus, pero namumuhay sila sa kasamaan at sumasalungat sila sa pangangaral tungkol sa pagkamatay ni Cristo sa krus.
Ngunit ang kapupuntahan nila ay ang walang hanggang parusa. Sapagkat ang kagustuhan ng katawan nila ang siyang ginagawa nilang diyos nila at ipinagmamalaki nila ang mga bagay na dapat sanay ikahiya nila, Wala silang ibang iniisip kundi ang mga bagay dito sa mundo.
Ngunit tayo, hindi ganoon, dahil ang totoong kinaroonan natin, doon sa langit. At nasasabik nating hinihintay mula doon ang Tagapagligtas na ang Panginoon Jesu Cristo.
Sa pagbabalik niya, mananakop siya sa mga tao sa pamamagitan ng kapangyarihan niya. At sa pamamagitan din ng kapangyarihang niyang iyan, babaguhin niya ang katawan nating mahina at namamatay upang maging katulad ng katawan niya na panlangit.
Kaya minamahal kong mga kapatid, magpakatatag kayo sa Panginoon. Nasasabik akong makita kayo, dahil kayo ang pinanggagalingan ng tuwa at karangalan ko sa Dios.
Nakikiusap ako sa inyo Euodia at Sintique na magkasundu na kayo dahil magkapatid kayo sa Panginoon.
At ikaw ang totoo kong kasama sa pangangaral, nakikiusap ako sa iyo na tulungan mo ang mga babaeng ito. Sapagkat katulong ko sila sa pagpapahayag ng Magandang Balita tungkol kay Jesus, kasama nina Clemente at iba pang kasama ko na naglilingkod. Ang mga pangalan nila ay nakasulat sa aklat ng buhay na pinagsusulatan ng pangalan ng mga taong mabibigyan ng buhay na walang hanggan.
Palagi kayong masaya sa pakikiisa ninyo kay Jesus! Inuulit kong sabihin, <<Masaya kayo!>>
Ipakita ninyo sa lahat ang kabutihan ng inyong kalooban, dahil malapit ng dumating ang Panginoon!
Huwag kayong mag-alala sa ano mang bagay, kundi manalangin kayo sa Diyos at humingi sa kanya ng may pasasalamat.
Kung palagi kayong nananalangin sa Diyos ng may pasasalamat, bibigyan niya kayo ng kapayapaan sa puso at sa isip ninyo na hindi kayang maunawaan ng mga tao. Ito ang kapayapaan na mag-iingat sa inyo upang hindi kayo mabalisa, dahil nakay Cristu Jesus na kayo.
Ngayon mga kapatid, bago ko tapusin ang sulat ko, may sasabihin pa ako sa inyo. Lagi ninyong isipin ang mga mabuti at kapuri-puri, ang totoo. marangal, matuwid, malinis, maganda, at kalugud-lugod.
Gawin ninyo ang lahat ng nalaman, natanggap, narinig at nakita ninyo sa akin at ang Diyos ang nagbibigay ng kapayapaan sa inyo ang siyang mapapasainyo.
Totoo akong masaya at nagpapasalamat sa Panginoon. Dahil kahit mahabang panahon na ang lumipas, ipinakita ninyong muli na gusto ninyo akong tulungan. Alam ko rin na hindi ninyo ako nalimutan, ngunit ngayon lang ninyo naharap na magpadala ng tulong ninyo sa akin.
Hindi ko sinasabi ito dahil nangangailangan ako. Dahil sanay na akong mabuhay kahit anuman ang kalagayan ko. Dahil naranasan ko na ang kahirapan at naranasan ko na rin ang kaginhawaan. Naranasan ko ang magutom at naranasan ko rin ang mabusog. Kaya kahit anuman ang dumating sa akin, natuto na akong makontento.
<range>
At kahit anuman ang kalagayan ko, kaya kong harapin sa pamamagitan ng tulong ni Cristo na nagpapatatag sa akin.
Ganoon paman, nagpapasalamat ako sapagkat tinulungan ninyo ako sa kahirapang naranasan ko.
Alam ninyo mga taga Filipos noong una kayong naniwala sa Magandang Balita tungkol kay Jesus, kayo lang ang mananampalatang samasama ang tumulong sa mga kailangan ko noong umalis ako sa Macedonia.
Dahil kahit noong nasa Tesalonica ako, palagi rin kayong nagpapadala ng tulong sa akin.
Sinasabi ko ito hindi dahil gusto kong makatanggap muli ng tulong galing sa inyo, kundi ang gusto ko, lalo pang maragdagan ang gantimpalang matatanggap ninyo dahil sa kabutihan ng kalooban ninyo.
Ngayon, ang tulong na ipinadala ninyo sa akin sa pamamagitan ni Epafrotido, sapat sa mga kailangan ko at sobra pa. Ang tulong ninyo, katulad ng mabangong handog sa Diyos na tinatanggap niyang may tuwa.
At dahil nakiisa na kayo kay Jesu Cristo, ibibigay ng Diyos ang lahat ng kailangan ninyo na galing sa kayamanan niya na hindi nauubos.
Purihin natin ang Diyos kailanman. Opo Panginoon.
Kumusta na kayo diyan na lahat ng mga pinili ni Jesu Cristo na kanya lang. Sinasabi din ng mga kapatid natin na kasama ko dito, <<Kumusta na kayo.>>
Ipinapasabi din pala ng lahat ng pinili ng Diyos dito na, <<Kumusta na kayo.>> lalo na ang mga naglilingkod sa palasyo ng Emperador.
Nais kong manatili sa inyo ang kabutihan ng Panginoon Jesu Cristo.
Ako si Pablo na apostol ni Cristo Jesus ayon sa kalooban ng Diyos. Kasama ko si Timoteo na kapatid natin sa pananampalataya.
Mga kapatid ko, sumulat ako sa inyo na nasa Colosas na pinili ng Diyos na kanya lang at tapat kay Cristo. Nais kong manatili sa inyo ang kabutihan at kapayapaan na galing sa Diyos na Ama natin.
Tuwing nananalangin lami para sa inyo, palagi kaming nagpapasalamat sa Diyos na Ama ng Panginoon nating Jesu Cristo,
dahil nabalitaan namin ang pananampalataya ninyo kay Cristo Jesus at ang pagmamahal ninyo sa lahat ng pinili ng Diyos na kanya lang.
Ganyan ang ginagawa ninyo dahil sigurado kayong ibibigay ng Diyos sa inyo ang inihanda niya sa langit. Naging sigurado na kayo mula noong narinig ninyo ang katotohanan na siyang Magandang Balita tungkol kay Jesu Cristo.
Nang marinig ninyo at naunawaan ang katotohanan tungkol sa kabutihan ng Diyos, namunga iyan sa buhay ninyo at kumalat mula sa inyo, katulad ng nangyayari sa mga tao sa lahat ng lugar sa mundo.
Nalaman ninyo ang Magandang Balitang iyan kay Epafras. Isa siyang mapagkakatiwalaan at minamahal na kapatid at kasama naming naglilingkod kay Cristo.
Nabalitaan namin kay Epafras ang pagmamahal ninyo na ibinigay ng Ispirito ng Diyos.
Kaya mula noong araw na nalaman namin ang tungkol sa inyo, palagi kaming nananalangin para sa inyo. Hinihiling namin sa Diyos na bigyan niya kayo ng karunungan at pang-unawa na galing sa Ispirito ng Diyos upang lubos ninyong malaman ang kalooban niya.
Sa ganoon, mamumuhay kayo ng karapat-dapat at kalugod-lugod sa Panginoon, lagi kayong mamunga ng kabutihan sa buhay ninyo at laging lumalim ang pagkilala ninyo sa Diyos.
Nananalangin kami sa Diyos na palakasin niya kayo sa pamamagitan ng kapangyarihan niya upang mapagtiisan ninyo ang lahat ng mararanasan ninyo ng may tuwa.
At lagi rin kayong magpasalamat sa Ama, dahil ginawa niya kayong karapat-dapat upang mapasainyo ang inihanda niya sa langit para sa mga taong pinili niyang kanya lang na nasa liwanag.
Iniligtas niya tayo mula sa kapangyarihan ng kadiliman at pinapunta niya tayo sa pinaghaharian ng minamahal niyang Anak.
Tinubus na niya tayo sa pamamagitan ng Anak niya, ang ibig sabihin pinatawad na ang mga kasalanan natin.
Si Cristo ang kakikitaan sa Diyos na hindi nakikita. Bago pa ginawa ang lahat, nariyan na si Jesus at makapangyarihan siya sa lahat.
Sa pamamagitan ni Cristo, ginawa ng Diyos ang lahat ng nasa langit at nandito sa mundo, ang mga nakikita at hindi nakikita katulad ng espirito na naghahar, nanunungkulan, namumuno at may kapangyihan. Nagawa ang lahat sa pamamagitan ni Cristo at para sa kanya.
Bago pa ginawa ang lahat, nariyan na si Cristo, at sa pamamagitan niya, mananatiling maayos ang lahat.
Si Cristo ang ulo at ang katawan niya ay ang mga mananampalatayang samasama. At siya ang pinagmumulan ng buhay dahil una siyang nabuhay sa mga patay upang nauuna siya sa lahat.
Dahil kalooban ng Diyos na manatili kay Cristo ang pagkaDiyos niya.
Dahil sa pamamagitan ng dugo ni Cristo noong napako siya sa krus, ibinalik niya ang mabuting pakikisama sa Diyos ng lahat ng nasa langit at nasa mundo.
Noong una, malayo kayo sa Diyos at kagalit niya kayo, dahil sa masamang isip ninyo at sa mga gawa ninyo.
Ngunit ngayon, sa pamamagitan ng pagkamatay ng katawan ni Jesus sa krus, ibinalik ng Diyos ang magandang pakikisama ninyo sa kanya. Kaya itinuring niya kayong banal, malinis, at walang makikitang masama sa paningin niya.
Pero kailangan ninyong manatiling tapat at matatag sa pananampalataya ninyo. At huwag ninyong hayaang maalis ang pag-asa ninyo sa Magandang Balita na narinig ninyo. Ang Magandang Balitang ito ay ipinangaral na sa lahat ng lugar dito sa mundo at ako si Pablo ang naging nangangaral nito.
Masaya ako sa mga nararanasan kong kahirapan para sa inyo at sa pamamagitan nito, maipagpatuloy ko ang pagtitiis sa kahirapan na naranasan ni Cristo para sa mga mananampalataya na siyang katawan niya.
Itinalaga ako ng Diyos na maglingkod sa mga mananampalataya upang maipangaral ang kabuuang salita niya sa inyong hindi Judio.
Yong nakalihim sa kabuuang salita niya, hindi pa ipinaalam sa mga ninuno natin noong una. Ngunit ngayon, ipinaalam na niya sa ating mga pinili niyang kanya lang.
Nais ng Diyos na ipaalam niya sa lahat ng tao na dakila at kamanghamangha ang lihim na plano niya, na si Cristo na nasa inyo na. At siya ang kasiguraduhan nating matatanggap natin ang kabutihan niya sa langit.
Kaya ipinapangaral namin si Cristo sa lahat ng tao. Pinapaalalahanan at tinuturuan namin ang bawat isa sa pamamagitan ng karunungan na ibinigay sa amin ng Diyos. Sa ganoon, maihaharap namin ang bawat isa sa Diyos ng ganap ang pakikiisa nila kay Cristo.
Kaya pinagsisikapan kong mangaral ng Magandang Balita sa lahat ng tao sa pamamagitan ng kapangyarihan ni Cristo na nagpapatatag sa akin.
Nais kong malaman ninyo kung paano ang pagsasakripisyo ko para sa inyo. Ganoon din sa mga nasa Laodecea at sa lahat ng hindi pa nakakilala sa akin ng harapan.
Ginagawa ko ito upang patatagin ang kalooban ninyo at magkaisa kayo sa pagmamahalan ninyo. Sa ganoon, lubos ninyong malaman at maunawaan ang lihim na palno ng Diyos tungkol kay Cristo.
Sapagkat si Cristo ang pinagmulan ng lahat ng kayamanan ng karunungan at kaalaman.
Sinasabi ko sa inyo ang mga iyan upang hindi nila kayo malinlang sa pamamagitan ng mabubuting pananalita, pero hindi totoo.
Dahil kahit wala ako diyan sa inyo, palagi kayong nasa isip ko. At ng mabalitaan kong maayos ang pamumuhay ninyo at matatag ang pananampalataya ninyo kay Cristo, masaya ako.
Ngayon, dahil tinanggap ninyo si Cristo Jesus bilang Panginoon ninyo, mamuhay kayo ng karapat-dapat sa kalooban niya.
Ang nais ko, mag-ugat kayo ng malalim sa pananampalataya ninyo kay Cristo at patatagin ninyo ang pananampalataya ninyo sa pamamagitan ng ipinangaral sa inyo. At lagi kayong magpasalamat sa Diyos.
Mag-ingat kayo sa mga nagtuturo ng nakakalinlang at sa itinuturo nila na walang kabuluhan upang hindi nila kayo mahikayat. Sapagkat hindi galing kay Cristo ang aral na iyan, kundi galing lang sa namanang nakaugalian at sa mga pamamaraan sa mundo.
Kaya huwag kayong palinlang, dahil noong naging tao si Jesu Cristo, ang buong pagkaDiyos ay nasa kanya na.
Naging ganap na kayo dahil sa pakikiisa ninyo kay Cristo na siyang sumasakop sa lahat ng ispiritong namumuno at may kapangyarihan.
Dahil sa pakikiisa ninyo kay Cristo, natuli na kayo dahil inalis ni Cristo ang masamang kagustuhan ng katawan ng katawan ninyo. Ang panunuling iyan, hindi gawa ng tao.
Sa pamamagitan ng pagbautismo sa inyo, para na kayong nalibing kasama ni Cristo. At nang nabuhay siya, para na rin kayong nabuhay kasama niya, dahil naniwala kayo sa kapangyarihan ng Diyos na bumuhay sa kanya.
Noong una, patay kayo sa paningin ng Diyos dahil sa mga kasalanan ninyo at sa pagsunod ninyo sa masasamang kagustuhan ng katawan ninyo. Ngunit ngayon, binuhay na kayo ng Diyos kasama ni Cristo. Pinatawad niya ang lahat ng kasalanan natin.
Sapagkat sa pamamagitan ng pagkamatay ni Cristo sa krus, ang listahan ng lahat ng kasalanan natin na labag sa Kautusan, inalis na ng Diyos at ginawa niyang walang halaga upang hindi na tayo maparusahan.
Sa pamamagitan din ng pagkapako ni Cristo sa krus, tinalo ng Diyos ang mga ispiritong namumuno at may kapangyarihan. At ipinakita niya ang pagkapanalo niya sa harapan ng lahat.
Kaya huwag kayong maniniwala sa mga taong nagsasabi sa inyo kung ano ang ipinagbabawal nilang kainin o inumin, o kung ano ang dapat gawin sa bawat piesta, sa bawat bagong buwan o sa Araw ng Pamamahinga.
Ang mga iyan, anino lang ng mga bagay na parating. Ngunit ang katuparan ng lahat ng iyan ay si Cristo.
May nagpapakumbaba kunwari at ipinipilit nila na kailangan ding purihin ang mga anghel ng Diyos. Sinasabi nilang pangitain nila iyan, pero hindi totoo dahil galing lang iyan sa makamundong pag-iisip nila at nagmamayabang lang sila. Huwag kayong makinig sa sinasabi nila, dahil kung pinakinggan ninyo iyan, maaalis sa inyo ang gantimpalang inihanda ng Diyos.
Hindi sila nakadugtong kay Cristo na siyang ulo nating mananampalataya. At siya ang nagdudugtong at nag-aalaga sa atin bilang katawan niya at siya ang nagpapalaki ayon sa kalooban ng Diyos.
Namatay na kayo kasama ni Cristo at pinalaya na kayo sa mga pamamaraan sa mundo. Bakit sinusunod pa ninyo ang mga ganito,
<<Huwag hawakan ito>>, <<Huwag tikman iyon>>, <<Huwag galawin iyan>>?
Dahil ang katotohanan, iyang bagay na ipinagbabawal nila ay mawawala lang. Kaya huwag ninyong sundin ang utos na iya at aral, dahil gawa lang ng tao.
Ang mga utos na iyan, kung titignan ninyo, parang may karunungan, dahil itinuturo nilang kailangan magsipag magsimba, magpakumbaba, at magpakahirap sa katawan. Ngunit ang totoo, walang kabuluhan iyan, dahil hindi makakatulong sa pagpigil ng masamang kagustuhan ng katawan.
Binuhay kayong muli kasama ni Cristo. Kaya pagsikapan ninyong isipin ang mga bagay na makalangit kung saan si Cristo ay nakaupo sa kanan ng Diyos.
Pagsikapan ninyong isipin ang mga bagay na makalangit, hindi ang mga bagay na makamundo.
Dahil patay na kayo sa dati ninyong pamumuhay. At ang buhay ninyo ngayon, nakatago kasama ni Cristo.
Si Cristo ang bagong buhay ninyo at kung darating ang panahon na makikilala siya, makikilala rin kayo at pararangalan kayo kasama niya.
Kaya alisin na ninyo ang anumang masamang kagustuhan ng katawan katulad ng pakikiapid, kalaswaan, pag-iisip ng masama, at kasakiman, dahil kung sakim ka, parang nagpuri kana sa diyusdiyosan.
Dahil sa mga kasalanang iyan, parurusahan ng Diyos ang mga taong gumagawa ng ganyan.
Noong una, ganoon din ang ginagawa ninyo.
Ngunit ngayon, alisin na ninyo ang lahat ng ito, galit, poot, sama ng loob, paninira sa kapwa, at malalaswang pananalita.
Huwag kayong magsinungaling sa bawat isa, dahil inalis na ninyo ang dati ninyong pagkatao na may masamang gawa.
At isinuot na ninyo ang bagong pagkatao na laging binabago ng Diyos na gumawa sa inyo hanggang sa maging katulad natin siya. Sa ganoon, lalo pa natin siyang makilala.
Sa bagong pagkataong ito, wala ng pagkakaiba ang Judio sa hindi Judio, ang tuli sa hindi tuli, ang mga mulat sa hindi mulat at ang alipin sa hindi alipin. Sapagkat si Cristo lang ang mahalaga sa lahat at nasa atin na siyang lahat.
Kaya dahil pinili kayo ng Diyos na kanya lang at minahal niya, dapat kayong maawain, mabuti ang kalooban, mapagpakumbaba, mahinahon, at mapagtiis.
Magpasensiyahan kayo at kung may sama kayo ng loob sa sinuman, magpatawaran kayo sapagkat pinatawad din kayo ng Panginoon.
Higit sa lahat, magmahalan kayo upang ganap ang pakikiisa ninyo sa bawat isa.
Pagharian ninyo sa inyong puso ang kapayapaan ni Cristo. Dahil bilang iisang katawan niya, tinawag kayo ng Diyos upang mabuhay ng payapa. At lagi rin kayong magpasalamat.
Itanim ninyong mabuti sa inyong puso ang mga ipinangaral ni Cristo. Paalalahanan at turuan ninyo ang bawat isa sa pamamagitan ng karunungang ibinigay ng Diyos. Umawit kayo ng mga salmo, himno, at iba pang mga awiting pang ispiritual ng may pasasalamat sa Diyos.
At kung anuman ang ginagawa ninyo, sa pagsasalita o sa gawa, gawin ninyo ang lahat bilang pagpaparangal sa pangalan ng Panginoon Jesus at magpasalamat kayo sa Diyos sa pamamagitan niya.
Kayong mga babae, pasakop kayo sa inyong asawa dahil iyan ang dapat ninyong gawin bilang mga mananampalataya sa Panginoon.
Kayong mga lalake, ibigin ninyo ang inyong asawa at huwag ninyo silang pahirapan.
Kayong mga anak, palagi ninyong sundin ang mga magulang ninyo, dahil iyan ang kalugodlugod sa Panginoon.
Kayong mga magulang, huwag kayong gumawa ng mga bagay na ikasasama ng loob ng inyong mga anak upang hindi manghina ang kalooban nila.
Kayong mga alipin, palagi ninyong sundin ang mga utos ng amo ninyo dito sa mundo. Magtrabaho kayo hindi lang sa nakikita ng inyong amo, kundi kahit hindi nila kayo nakikita, gawin ninyo ng buong kalooban ng may takot sa Panginoon.
Ano man ang ginagawa ninyo, gawin ninyo ng buong kalooban, para sa Panginoon hindi para sa tao.
Dahil ang Panginoong Jesu Cristo ang siyang totoong amo ninyo at alam din ninyo na sa darating na panahon bibigyan niya kayo ng mana bilang gantimpala ninyo sa kanya.
Sinuman ang nagkasala, parurusahan siya ayon sa kasalanan niya, dahil walang pinipili ang Diyos.
Kayong mga amo, maging mabuti at makatuwiran kayo sa mga alipin ninyo. Alalahanin din ninyong may Amo din kayo sa langit.
Buong puso ninyong ipagpatuloy ang panalangin ninyo sa Diyos ng may pasasalamat sa kanya.
Manalangin kayo sa Diyos na gumawa siya ng paraan upang maipaalam namin ang lihim na plano niya tungkol kay Cristo. Sapagkat ang pangangaral ko tungkol sa plano niya ay ang dahilan ng pagkabilanggo ko.
Manalangin kayong maipangaral ko ng maliwanag iyan dahil iyon ang dapat kong gawin.
Mag-ingat kayo sa pakikisama ninyo sa mga hindi mananampalataya kay Jesus. At habang nasa kanila kayo, pagsikapan ninyong ipangaral sa kanila ang tungkol kay Cristo.
Kung makikipag-usap kayo sa kanila, dapat mahinahon ang inyong pagsasalita upang makinig sila sa inyo. At dapat ninyong alam ang mabuting pagsagot ninyo sa kahit anumang itanong nila.
Si Tiquico na minamahal nating kapatid ang siyang magbabalita sa inyo tungkol sa kalagayan ko. Mapagkakatiwalaan siya at kasama naming naglilingkod sa Panginoon.
Pinapunta ko siya diyan sa inyo upang malaman ninyo ang kalagayan namin at upang patatagin niya ang kalooban ninyo.
Sa pagpunta niya diyan sa inyo sa Colosas, kasama niya si Onesimo na minamahal nating kapatid at mapagkakatiwalaan na kababayan ninyo. Sila ang magbabalita sa inyo ng tungkol sa lahat ng nangyari dito.
Kumusta na kayo sinabi ni Aristarcos na kasama kong nakabilanggo. Kumusta na rin kayo sinabi ni Marcos na pinsan ni Bernabe. Ibinilin ko na sa inyo noong una, na kung darating diyan si Marcos, tanggapin ninyo siyang mabuti.
Kumusta na kayo sabi ni Jesus na tinatawag na Justo. Si Aristarco, Marcos at si Justo, sila lang ang kapawa ko Judio na kasama kong nangangaral sa inyo tungkol sa paghahari ng Diyos. At sila ang nagpapalakas ng loon ko.
Kumusta na kayo, sabi ng kababayan ninyong si Epafras na isa ring naglilingkod kay Cristo Jesus. Palagi siyang nananalangin sa Diyos ng buong kalooban na maging matatag at ganap ang pagsunod ninyo sa kalooban ng Diyos.
Napatunayan ko ang sipag ni Epafras na gumawa para sa ikabubuti ninyo at sa ikabubuti ng mga nasa Laodicea at Heirapolis.
Kumusta rin kayo sabi ni Demas at ni Lukas na minamahal natin.
Sabihin din ninyo ang ipinapasabi ko na kumusta na ang mga kapatid sa Laodicea. Ganoon din kay Nimfa at sa mga mananampalatayang samasama sa bahay niya.
Pagkabasa ninyo ng sulat na ito, ipadala rin ninyo sa mga mananampalatayang samasama sa Laodicea upang basahin din nila. Ang isinulat ko sa kanila, kunin ninyo upang basahin din ninyo.
Pakisabi kay Arquipo na tapusin niya ang ipinapagawa sa kanya ng Panginoon.
Ako si Pablo ang sumulat dito sa kahulihulian. Alalahanin ninyong nasa bilangguan ako. Nais kong manatili sa inyo ang kabutihan ng Diyos.
Ako si Pablo, kasama ko si Silas at si Timoteo. Kumusta na kayong mga kapatid nanim na mananampalataya na nagsama-sama diyan sa Tesalonica na nakipag-isa sa Diyos at sa Panginoon Jesu Cristo. Nais naming manatili sa inyo ang kabutihan at kapayapaan na galing sa Diyos at Panginoon Jesu Cristo.
Mga kapatid namin, lagi kaming nagpapasalamat sa Diyos dahil sa inyong lahat at lagi rin kaming nananalangin sa kanya para sa inyo.
Nagpapasalamat kami sa Ama nating Diyos dahil lagi naming naaalala ang mga kabutihang ginagawa ninyo dahil sa pananampalataya ninyo. Naaalala namin kung paano ninyo tinutulungan ang mga kapwa ninyo dahil sa inyong pag-ibig. At naaalala rin namin kung paano ninyo pinagtitiisan ang mga kahirapan dahil sigurado kayong babalik ang ating Panginoon Jesu-Cristo dito sa mundo.
Mga kapatid naming minamahal ng Diyos, nagpapasalamat din kami dahil alam naming pinili niya kayo.
Alam namin iyan dahil ang pangangaral namin ng Mabuting Balita sa inyo ay hindi lang sa pamamagitan ng salita, kundi nakita ninyo ang kapangyarihan ng Espiritu ng Diyos, at sigurado kaming totoo ang ipinapangaral namin. Nakita rin ninyo ang pamumuhay namin noong nariyan pa kami sa inyo, at alam ninyo na ginawa namin ang lahat para sa ikabubuti ninyo.
Alam namin na pinili na kayo ng Diyos dahil mula ng tinanggap ninyo ang salita ng Dios, tinularan ninyo ang buhay namin at ang buhay ng Panginoong Jesu-Cristo. Sapagkat kahit maraming kahirapan ang naranasan ninyo dahil sa pananampalataya ninyo, masaya pa rin kayo dahil nasa inyo ang kasiyahan na galing sa Espirito ng Diyos.
Kaya naging mabuti kayong halimbawa sa lahat nang mananampalataya kay Jesus diyan sa mga probinsya ng Macedonia at dito sa Acaya.
At dahil sa inyo, kumalat ang Mabuting Balita tungkol kay Jesus. At kumalat din ang balita tungkol sa pananampalataya ninyo sa Diyos, hindi lang sa Macedonia at sa Acaya, kundi sa lahat ng lugar. Kaya hindi na namin kailangan ipaalam sa mga tao ang tungkol sa inyong pananampalataya.
Sila na ang magbabalita kung paano ninyo kami tinanggap ng mabuti at kung paano ninyo tinalikuran ang pagsamba ninyo sa mga diyos-diyosan upang sumunod at maglingkod sa totoong Diyos na buhay.
Ibinalita rin nila na naghihintay kayo sa pagbabalik ng Anak niya na galing sa langit, na walang iba kundi si Jesus na binuhay niyang muli. Siya ang magliligtas sa atin sa darating na kaparusahan.
Mga kapatid, alam ninyo na hindi nasayang ang pagpunta namin sa inyo dahil marami kayong naniwala sa ipinangaral namin.
Alam din ninyo na bago kami pumunta diyan, inalipusta at pinahirapan kami sa bayan ng Filipos. Ganyan din ang nangyari sa amin sa bayan ninyo. Ngunit kahit maraming humahadlang sa amin, binigyan kami ng Diyos ng lakas ng loob para maipangaral namin sa inyo ang Mabuting Balita tungkol kay Jesus.
Sapagkat ang ipinapangaral namin, totoo at wala kaming iniisip na linlangin kayo o gumawa ng masama sa inyo.
Kundi kalooban ng Diyos na ipinagkatiwala niya sa amin ang pangangaral ng Mabuting Balita. Kaya ganyan ang ginagawa namin, hindi upang matuwa sa amin ang mga tao, kundi ang Diyos dahil siya ang nakakakita ng loob ng puso natin.
Alam ninyo at alam ng Diyos na hindi namin kayo kinuha sa mabubuting pananalita at hindi rin kami nakipagkaibigan sa inyo upang makakuha ng ari-arian ninyo.
Hindi namin hinintay na purihin ninyo kami o purihin kami ng iba.
Bilang mga apostol ni Jesu-Cristo, may karapatan kaming tumanggap ng papuri at tulong galing sa inyo. Ngunit hindi kami humingi ng kahit ano sa inyo, kundi minahal namin kayo katulad ng isang ina na nag-aalaga ng kanyang anak.
At dahil sa pagmamahal namin sa inyo, nasiyahan kaming ipinaalam sa inyo ang Mabuting Balita na galing sa Diyos. Hindi lang iyan, kundi ginawa namin ang lahat ng makakaya namin upang matulungan kayo, dahil mahal na mahal namin kayo.
Mga kapatid, alam ninyo kung paano kami nagsipag sa pagtatrabaho namin araw at gabi upang may ikabubuhay kami habang nangangaral kami sa inyo ng Mabuting Balita galing sa Diyos, dahil ayaw naming maging pabigat sa inyo.
Nakita ninyo at alam ng Diyos na mabuti, matuwid at walang makikitang masama sa pakikisama namin sa inyong mananampalataya kay Jesus.
Alam din ninyo na pinakisamahan namin kayo katulad ng isang mabuting ama sa kanyang mga anak.
Pinalakas namin ang loob ninyo, pinatuwa at pinangaralan namin kayo upang mamuhay kayo ng karapat-dapat sa Diyos. Siya ang tumawag sa inyo upang makasama kayo sa mga taong pinaghaharian niya at upang pararangalan din kayo kasama niya.
Lagi rin kaming nagpapasalamat sa Diyos dahil noong tinanggap ninyo ang ipinapangaral namin sa inyo, pinaniwalaan ninyo na ang ipinapangaral namin ay ang salita ng Diyos, hindi salita ng tao. At ang salita niya, ang siyang nagpapabago sa buhay ninyong mananampalataya kay Jesus.
Mga kapatid, ang nararanasan ninyo katulad ng naranasan ng mga mananampalataya sa Diyos na samasamang nasa probinsya ng Judea. Pinapahirapan sila ng mga kapwa nila Judio dahil sa pananampalataya nila kay Jesus. At ngayon, pinapahirapan din kayo ng kapwa ninyo dahil sa pananampalataya ninyo.
Ang nagpapatay kay Jesus, kapwa niya Judio. At mga Judio rin ang nagpapatay sa mga propeta noong unang panahon. At ngayon, ang mga kapwa namin Judio ang nagpalayas sa amin. Iyan ang mga kasamaan na ginawa nila, ang siyang ikinagagalit ng Diyos at kinakalaban pa nila ang lahat ng tao.
Halimbawa, nangangaral kami ng salita ng Diyos sa mga hindi Judio upang maligtas sila, ngunit ang mga Judio, palagi nila kaming hinahadlangan. Sa ginagawa nilang iyan, lalo pang nararagdagan ang mga kasalanan nila. Kaya hindi magtatagal parurusahan na sila ng Diyos!
Mga kapatid namin, sabik na sabik na kaming makita kayong muli, kahit hindi pa nagtagal ang pag-alis namin diyan. Ang totoo, hindi kayo naalis sa isip namin mula pa noong nagkahiwalay tayo.
Kaya gusto namin bumalik diyan sa inyo, lalo na ako, si Pablo. Ilang beses na namin gustong pumunta diyan, ngunit lagi kaming hinahadlangan ni Satanas.
Gusto naming bumalik sa inyo, dahil kayo ang nagbibigay ng kasiyahan sa amin, dahil may kasiguraduhan kami na ipinagpapatuloy ninyo ang pananampalataya ninyo. At sa pagbabalik ng Panginoon nating Jesu Cristo, kayo ang maipagmamalaki namin sa harapan niya.
Oo, kayo ang totoong karangalan at kasiyahan namin.
Kaya nang hindi na kami makatiis dahil nananabik kaming makita kayo, napagkasunduan namin na magpaiwan kami sa bayan ng Atenas,
at si Timoteo na lang ang pinapunta namin diyan sa inyo. Kapatid natin siya sa Panginoon at kasama namin siyang naglilingkod sa Diyos, sa pangangaral ng Mabuting Balita tungkol kay Jesu-Cristo. Pinapunta namin siya diyan upang palakasin niya ang loob ninyo at ang pananampalataya ninyo
upang walang tumalikod dahil sa pag-uusig na nararanasan ninyo. Alam na ninyo na kalooban ng Diyos na maranasan natin ang mga pag-uusig.
Sapagkat noong nandiyan pa kami sa inyo, sinabi na namin sa inyo na siguradong uusigin tayo ng mga tao dahil sa pananampalataya natin kay Jesus. At alam ninyo na totoo iyan dahil iyan ang nararanasan ninyo ngayon.
Kaya nang hindi na ako makapaghintay ng balita tungkol sa inyo, pinapunta ko si Timoteo diyan sa inyo upang malaman niya kung kumusta na ang pananampalataya ninyo. Dahil nag-aalala na ako sa inyo dahil baka nalinlang na kayo ni Satanas. Kung ganoon ang nangyari, nasayang lang ang pagpagod namin sa inyo.
Ngayon, nakabalik na si Timoteo galing sa inyo. Maganda ang ibinalita niya tungkol sa panampalataya at pagmamahal ninyo. Ibinalita din niya na lagi kayong masaya kung naalala ninyo ang mabuting pagsasama natin. Sinabi din niya na nananabik kayong makita kaming muli, katulad ng pananabik namin sa inyo.
Kaya kahit nararanasan namin ang mga kahirapan at pag-uusig, naging payapa ang kalooban namin dahil maganda ang ibinalita ni Timoteo tungkol sa pananampalataya ninyo.
At talagang sumaya ang kalooban namin dahil ipinaalam niya na ipinagpapatuloy ninyo na matatag ang pananampalataya ninyo sa Panginoon Jesus.
Walang katapusan ang pagpapasalamat namin sa Diyos dahil sa kasiyahan na ibinigay ninyo sa amin sa paningin niya.
Araw at gabi buong loob kaming nananalangin sa Diyos na makita namin kayong muli, dahil gusto naming maturuan pa kayo. Sa ganoon, maragdagan pa ang kahit anong kulang sa pananampalataya ninyo.
Mga kapatid, nananalangin kami sa Ama nating Diyos at sa Panginoon nating Jesu Cristo na alisin niya ang humahadlang sa amin upang makapunta kami diyan sa inyo.
Gusto din namin na dagdagan niya ang pagmamahal ninyo upang lalo pa kayong magmahalan sa bawat isa at sa lahat ng tao, katulad ng pagmamahal namin sa inyo.
At tutulungan din niya kayo upang lumakas ang loob ninyo hanggang sa araw ng pagbabalik ng Panginoon Jesus, kasama ang lahat ng pinili niya na kanya lang. Sa ganoon, maging banal kayo sa harapan niya at walang makikitang masama sa pagkatao ninyo.
Mga kapatid namin, tinuruan na namin kayo kung paano kayo mamuhay ng kalugud-lugod sa Diyos, at iyan ang ginagawa ninyo. At ngayon, dahil sa pangalan ng Diyos, nakikiusap kami sa inyo na lalo pa ninyong ipagpatuloy ang mabubuting ginagawa ninyo.
Sapagkat alam na ninyo na mga utos ng Panginoon Jesus ang ipinangaral namin sa inyo.
At ito ang kalooban ng Diyos sa inyo na maging malinis kayo sa paningin niya. Kaya huwag kayong makiapid.
Ang bawat isa, dapat siyang matutong makisama sa sarili niyang asawa sa malinis na paraan at may paggalang.
Huwag ninyong sundin ang masamang kagustuhan ng inyong katawan katulad ng ginagawa ng mga tao na hindi kumikilala sa Diyos.
Huwag kayong gagawa ng kasalanan sa kapatid ninyo sa pamamagitan ng pananamantala sa asawa niya. Parurusahan ng Panginoon ang gumagawa ng ganyan, katulad ng ipinaalam namin sa inyo noong una pa.
Sapagkat tinawag tayo ng Diyos upang mamuhay ng malinis, hindi upang mamuhay ng marumi.
Kaya kung sinuman ang hindi susunod sa aral na ito, hindi tao ang hindi niya sinunod kundi ang Diyos na nagbibigay sa atin ng kanyang Banal na Espirito.
Ngayon, tungkol sa pagmamahalan ninyo bilang magkakapatid kay Jesus, hindi na namin kayo kailangan pang paalalahanan, sapagkat tinuruan na kayo ng Diyos kung paano ninyo mahalin ang bawat isa.
Totoo ngang minamahal ninyo ang lahat ng kapatid natin diyan sa probinsya ng Macedonia. Ngunit nakikiusap kami sa inyo na higit pa diyan ang pagmamahalan ang gawin ninyo.
Pagsikapin din ninyong maging mabuti ang pakikisama ninyo sa bawat isa. Huwag kayong makialam sa buhay ng ibang tao. Dapat magtrabaho ang bawat isa, katulad ng ibinilin namin sa inyo noong nandyan pa kami sa inyo.
Kung ganyan ang gagawin ninyo, hindi na ninyo kailangan humingi sa iba para sa ikakabuhay ninyo at igagalang kayo ng mga taong hindi pa nanampalataya sa Ama nating Dios.
Mga kapatid namin, gusto naming malaman ninyo ang mangyayari sa mga taong sumasampalataya kay Jesus na namatay na. Dahil kung alam ninyo ang totong mangyayari, hindi na kayo malulungkot katulad ng mga taong walang kasiguraduhan tungkol sa darating na panahon.
Sapagkat tayo, naniniwala tayong namatay si Jesus at binuhay siyang muli ng Diyos. Kaya naniniwala rin tayo na muling bubuhayin ng Diyos ang mga mananampalataya na namatay na upang isama niya kay Jesus.
Ngayon, sasabihin namin sa inyo ang aral ng Panginoong Jesus tungkol sa pagbabalik niya. Tayong mga buhay pa sa araw ng pagbabalik niya, hindi tayo mauuna sa mga patay upang magsalubong kay Jesus.
Sapagkat sa araw ng pagbabalik ni Jesus, maririnig natin ang malakas na utos niya. Maririnig din natin ang pagtawag ng pinuno ng angel, at ang tunog ng trumpeta ng Diyos. At bababa ang Panginoon Jesus mula sa langit. Una niyang bubuhayin ang mga patay na sumampalataya kay Jesus.
Pagkatapos, tayong nabubuhay pa sa araw na iyon, bigla tayong dadalhin ng Diyos sa mga ulap, kasama ang mga binuhay niyang muli. Sa ganoon, tayong lahat, sasalubungin natin si Jesus doon sa mga ulap. At makakasama tayo ni Jesus ng walang hanggan.
Kaya patatagin ninyo ang kalooban ng bawat isa sa pamamagitan ng mga aral na ito.
Mga kapatid namin, hindi na namin kailangan isulat pa sa inyo kung anong oras o panahong babalik ang Panginoong Jesus.
Sapagkat alam na ninyo na bigla na lang siyang darating katulad ng pagdating ng isang magnanakaw kung gabi.
Habang sinasabi ng mga tao na, <<Ay salamat! Walang gulo dito sa atin at wala tayong dapat ikatakot,>> pero sa hindi nila alam bigla na lang darating sa kanila ang nakakatakot na parusa. Maihahalintulad sila sa isang babae na malapit nang manganak, at bigla na lang sasakit ang tiyan niya. Talagang hindi sila makakaligtas sa darating na parusa!
Ngunit kayong mga kapatid namin sa pananampalataya, hindi na kayo nabubuhay sa kadiliman. Kaya sa biglang pagbabalik ni Jesus, katulad ng pagdating ng magnanakaw, hindi na kayo mabibigla.
Sapagkat tayong lahat ay nabubuhay na sa liwanag. Wala na tayo sa madilim dahil sakup na tayo sa araw at hindi na sa gabi.
Kaya dapat tayong laging nakahanda at mapagpigil sa sarili. Huwag tayong maging mapabaya katulad ng mga taong nabubuhay sa kadiliman. Parang natutulog pa sila at hindi nakahanda. Maihahalintulad din sila sa mga taong naglalasing kung gabi at walang pagpipigil sa sarili.
<range>
Ngunit tayo, nasa liwanag na. Kaya dapat marunong tayong magpigil sa sarili natin. Gamitin natin ang pananampalataya at pagmamahal bilang panangga sa dibdib natin, at gamitin din natin bilang elmet sa ulo ang katiyakan na ililigtas tayo ng Diyos.
Sapagkat hindi tayo pinili ng Diyos upang parusahan niya, kundi pinili niya tayo upang iligtas sa pamamagitan ng ginawa ng Panginoon natin Jesus-Cristo.
Si Jesus siya ang namatay kapalit natin upang kahit buhay pa tayo o patay na sa pagbabalik niya, mabubuhay tayong walang hanggan kasama niya.
Kaya katulad ng ginagawa ninyo ngayon, ipagpatuloy ninyong palakasin ang loob at pananampalataya ng bawat isa sa inyo, at palagi kayong magtulungan.
Mga kapatid namin, nakikiusap kami sa inyo na galangin ninyo ang mga taong pinili ng Panginoon mamuno sa inyo. Nagtitiis silang tumutulong at nangangaral sainyo.
Galangin ninyo silang totoo at mahalin dahil sa ginagawa nila para sa ikabubuti ninyo. At pagsikapan ninyong maging mabuti ang pakikisama ninyo sa bawat isa.
Mga kapatid namin, nakikiusap din kami sa inyo na pagsabihan ninyo ang mga tamad upang sumipag sila. Ang mga hindi malakas ang loob, palakasin ninyo sila. Ang mga taong mahina pa sa pananampalataya, tulungan ninyo sila. At pagtiisan ninyo silang lahat.
Kung may gumawa ng masama sa inyo, huwag ninyong gantihan, kundi sikapin ninyong gumawa ng mabuti sa bawat isa at ganoon din sa lahat ng tao.
Palagi kayong masaya.
Ppalagi rin kayong manalangin.
Sa lahat ng nangyayari sa buhay ninyo, magpasalamat kayo sa Diyos dahil iyan ang kalooban niya para sa inyong nakiisa kay Jesu Cristo.
Huwag ninyong hadlangan ang gawa ng Espirito ng Diyos sa buhay ninyo.
At huwag rin ninyong laitin ang ipinapasabi ng Espirito sa mga nagpapaalam ng salita ng Diyos.
Kundi suriin ninyong mabuti ang lahat ng aral upang malaman ninyo kung totoong galing sa Diyos. Ang mabuting aral na galing sa Diyos, itanim ninyo sa inyong puso.
At iwasan ninyo ang lahat ng masama.
Mga kapatid, ang Diyos na siyang pinagmumulan ng kapayapaan, nais kong lubos niyang linisin ang buhay ninyo. At ingatan niya ang buong pagkatao ninyo -- espirito, kaluluwa, at katawan ninyo upang walang makitang masama sa pagkatao ninyo sa araw ng pagbabalik ng Panginoon natin Jesu Cristo.
Mga kapatid, iyan ang hinihiling namin sa Diyos na tumawag sa inyo. At gagawin niya iyan dahil tapat siya.
Mga kapatid namin, manalangin din kayo sa Diyos para sa amin.
Buong puso kayong magbatian bilang magkakapatid kay Cristu.
Mga kapatid, sa pangalan ng Panginoon Jesus, nakikiusap ako sa inyo na basahin ninyo ang sulat na ito sa lahat ng kapatid natin diyan.
Nais naming na manatili sa inyong lahat ang kabutihan at kapayapaan ng ating Panginoon Jesu Cristo.
Ako si Pablo, kasama ko si Silas at si Timoteo. Kumusta na kayong mga kapatid namin na mananampalatayang sama-sama diyan sa Tesalonica na nakiisa sa Ama nating Diyos at sa Panginoong Jesu-Cristo.
Nais naming manatili sa inyo ang kabutihan at kapayapaan na galing sa Diyos at sa Panginoon Jesu Cristo.
Mga kapatid namin, palagi kaming nagpapasalamat sa Diyos dahil sa inyo. Dahil iyan ang dapat naming gawin dahil habang tumatagal, lalong tumatatag ang pananampalataya ninyo kay Cristo at lalong lumalalim ang pagmamahal ninyo sa bawat isa.
Kaya ipinagmamalaki namin kayo sa mga mananampalataya sa Diyos na samasama sa iba't-ibang lugar. Sinasabi namin sa kanila na ipinagpapatuloy ninyo ang pananampalataya ninyo kay Jesu Cristo at nagtitiis kayo kahit lagi kayong inuusig at pinapahirapan ng mga taong hindi sumasampalataya sa kanya.
Iyan ang nagpapatunay na matuwid ang paghuhukom ng Diyos. Sapagkat ang pagtitiis ninyo sa mga kahirapan dahil sa pananampalataya ninyo sa Diyos, iyan ang nagpapatunay na maaari kayong makasama sa mga taong pinaghaharian niya.
Gagawin ng Dios ang nararapat niyang gawin. Dahil parurusahan niya ng kahirapan ang mga nagpapahirap sa inyo.
At kayong mga pinahihirapan nila, bibigyan niya kayo ng kapahingahan, kasama namin. Gagawin ng Dios iyan sa araw ng pagdating ng Panginoong Jesus mula sa langit, kasama niya ang makapangyarihan niyang mga anghel. Darating si Jesus na napapalibutan ng nagliliyab na apoy,
at parurusahan niya ang mga hindi kumikilala sa Diyos at ang hindi sumusunod sa Mabuting Balita tungkol sa Panginoon nating Jesus.
Parurusahan sila sa walang hanggang kahirapan at ihihiwalay sila sa Panginoon, at hindi na nila makikita ang dakilang kapangyarihan niya.
Mangyayari iyan sa araw ng pagdating ni Jesus, at sa araw ding iyon, pupurihin siya at pararangalan siya ng mga pinili niya na kanya lang, na walang iba kundi ang lahat ng mananampalataya sa kanya. Kasama nila kayong magpupuri sa kanya, dahil naniwala kayo sa ipinangaral namin sa inyo.
Kaya palagi kaming nananalangin sa Diyos para sa inyo. Nananalangin kami na tulungan niya kayong mamuhay ng matuwid bilang mga tinawag niyang mga tagasunod niya. At hinihiling din namin na tulungan niya kayo sa pamamagitan ng kapangyarihan niya upang magawa ninyo ang lahat ng mabubuting gusto ninyong gawin dahil sa pananampalataya ninyo.
Sa ganyang paraan, mapaparangalan ang Panginoon nating Jesus dahil sa inyo, at pararangalan niya kayo ayon sa kabutihan ng Ama nating Diyos at Panginoon Jesu Cristo.
Mga kapatid namin, may sasabihin pa kami tungkol sa pagdating ng Panginoon nating Jesu-Cristo at sa pagtitipon niya sa atin.
Sinasabi namin sa inyo na huwag kayong mag-alala o mabalisa kung mabalitaan ninyong dumating na ang Panginoon. Huwag kayong maniwala kahit sabihin ng mga tao na nabalitaan o nabasa nila iyan sa isang sulat galing sa amin. Kahit sabihin pa nilang, ang Ispirito ng Dios ang nagpaalam sa kanila na dumating na si Jesus, huwag kayong maniwala.
Huwag din kayong padaya sa kanila kahit anong sabihin o gawin nila. Dahil hindi darating ang Panginoong Jesu-Cristo hanggang hindi pa nagsisimula ang matinding pakikipaglaban ng mga tao laban sa Dios at hanggang hindi pa lilitaw ang masamang tao na sasalungat sa lahat ng utos ng Diyos. Ang masamang taong iyan, nakatakda na sa walang hanggang kaparusahan.
Makakalaban niya ang lahat ng sinasamba ng mga tao at itataas niya ang sarili niya sa lahat ng itinuturing nilang dios. Papasok siya sa Templo ng Dios, at uupo siya doon upang ipakilala niya ang sarili niya na siya ang Dios.
Ang lahat ng isinulat ko ngayon, sinabi ko na sa inyo noong kasama pa ninyo kami diyan. Bakit hindi ninyo naaalala?
Hindi pa lilitaw ang masamang tao dahil may pumipigil pa sa kanya, at alam ninyo kung ano ang pumipigil sa kanya. At alam din ninyo na kung darating ang oras na nakalaan, doon siya magpapakita sa mga tao.
Ngunit kahit hindi pa nagpapakita ang masamang tao, palihim na siyang gumagawa ng masama ngayon dito sa mundo. At hindi pa siya magpapakita hangga't hindi pa inaalis ang pumipigil sa kanya.
Kung wala nang pumipigil sa kanya, magpapakita na siya. Ngunit sa pagdating ng Panginoong Jesus, papatayin niya ang masamang tao iyan sa pamamagitan ng liwanang niya. At sa pamamagitan ng isang ihip niya, bigla nalang siyang mawawala.
Sa paglitaw ng masamang tao, nasa kanya ang kapangyarihan ni Satanas upang gumawa siya ng lahat ng nakalilinlang na mga himala at nakamamanghang bagay.
Gagawin niya ang lahat upang madaya niya ang mga taong mapapahamak sa walang hanggang kaparusahan. Parurusahan sila dahil wala silang pagpahalaga at pagtanggap sa katotohanan na makakapagligtas sa kanila.
Kaya pababayaan na sila ng Diyos na malinlang upang maniwala sila sa hindi katotohanan.
Gagawin ng Dios iyan upang ang lahat ng nagmahal sa kasamahan at ayaw maniwala sa katotohanan tungkul kay Jesus mahahatulan na ng parusa.
Mga kapatid namin na minamahal ng Panginoon, palagi kaming nagpapasalamat sa Dios dahil sa inyo. Dahil iyan ang dapat namin gawin dahil bago pa niya ginawa ang mundo, pinili na niya kayong maligtas sa pamamagitan ng Espirito niya na naglinis sa puso ninyo at sa pamamagitan ng pananampalataya ninyo sa katotohanan.
Yon lahat ang sangkan na tinawag kayo ng Dios sa pamamagitan ng Mabuting Balita na ipinangaral namin sa inyo upang makasama kayo sa karangalan ng Panginoon nating Jesu-Cristo.
Kaya mga kapatid, patatagin ninyo ang pananampalataya ninyo at itanim ninyo sa puso ninyo ang mga katotohanan na ipinangaral namin at isinulat namin sa inyo.
Ngayon nais namin na pasayahin at patatagin kayo ng Panginoon nating Jesu-Cristo at Ama nating Dios. Minahal tayo ng Panginoon, at siya ang nagbigay sa atin ng walang hanggang kasiyahan at kasiguraduhan dahil sa kabutihan niya. Nais naming palakasin niya ang loob ninyo upang palaging mabuti ang sinasabi at ginagawa ninyo.
<range>
At ngayon mga kapatid namin, manalangin kayo para sa amin upang mabilis naming maibalita ang salita ng Panginoon sa maraming lugar. At manalangin din kayo na tanggapin ng mga tao ang salita niya ng may paggalang, katulad ng pagtanggap ninyo.
Manalangin din kayo na maligtas kami sa mga masasamang tao at sa mga taong makasalanan, dahil maraming taong hindi naniniwala sa ipinapangaral namin.
Ngunit tapat ang Panginoon. Palalakasin niya ang loob ninyo at iingatan niya kayo kay Satanas upang hindi kayo mapapasama.
Dahil sa Panginoon, talagang naniniwala kami na palagi ninyong sinusunod at ipinagpapatuloy pa ninyong gawin ang mga iniuutos namin sa inyo.
Nais namin na tulungan kayo ng Panginoon upang makita sa buhay ninyo ang pagmamahal ng Dios at upang mapagtiisan ninyo ang kahirapan katulad ng pagtitiis ni Cristo.
Mga kapatid namin, sa pangalan ng Panginoon natin Jesu Cristo, ipinag-uutos namin sa inyo na huwag kayong makisama sa sinumang kapatid kay Cristo na tamad at ayaw sumunod sa mga ipinangaral namin sa inyo.
Alam ninyo na kailangan ninyong tularan ang ginawa namin noong kasama pa ninyo kami, na hindi kami naging tamad.
At hindi rin kami nakikain kaninuman nang walang bayad, kundi nagtrabaho kami araw at gabi upang hindi kami pabigat kahit kanino man sa inyo.
Alam ninyo na may karapatan kaming humingi ng tulong sa inyo. Ngunit hindi kami humingi kundi nagtrabaho kami upang maging mabuting halimbawa kami na dapat ninyong tularan.
Noon kasama pa ninyo kami, sinabi namin sa inyo na huwag ninyong pakainin ang sinumang tao na ayaw magtrabaho.
Ipinapaalala namin sa inyo ito, dahil nabalitaan namin na may ilan sa inyo na ayaw magtrabaho at wala silang ginagawa kundi palaging nakikialam sa buhay ng iba.
Kaya sa pangalan ng Panginoong Jesu-Cristo, mahigpit naming ipinag-uutos sa mga taong iyan na magtrabaho sila at huwag na silang makialam sa buhay ng iba.
At kayo namang mga kapatid namin, huwag kayong magsawa sa paggawa ng mabuti.
Baka mayroon diyan sa inyo na ayaw sumunod sa sinasabi namin sa sulat na ito. Kung ganoon, tandaan ninyo kung sino siya at huwag kayong makisama sa kanya, upang mapahiya siya.
Ngunit huwag ninyo siyang ituring na kaaway ninyo, kundi ituwid ninyo siya bilang kapatid ninyo kay Cristo.
Mga kapatid, ang Panginoong Jesu Cristu na siyang pinanggalingan ng kapayapaan, siya ang magbibigay sa inyo ng kapayapaan sa lahat ng panahon, kahit anuman ang maranasan ninyo at lagi niya kayong sasamahang lahat.
Ang katapusan ng sulat na ito, ako mismo si Pablo ang sumulat, katulad ng ginagawa ko sa bawat sulat ko. Ginagawa ko ito upang malaman ninyo na galing sa akin ang sulat na ito. Ganito ang pagsusulat ko.
Nais namin na manatili sa inyong lahat ang kabutihan ng Panginoon nating Jesu Cristu .
Ako si Pablo na apostol ni Cristo Jesus ayon sa utos ng Diyos na Tapagligtas natin at ni Cristo Jesus na pag-asa natin.
Minamahal kong Timoteo na totoo kong anak sa pananampalataya, manatili sa iyo ang kabutihan, awa, at kapayapaan na galing sa Diyos at kay Jesu Cristo na Panginoon natin.
Timoteo, manatili ka muna diyan sa Efeso, katulad ng ipinakiusap ko sa iyo bago ako pumunta sa Macedonia. Dahil may ilan sa mga mananampalataya sa Efeso na nangangaral ng hindi totoo. Dapat mo silang pigilan sa pangangaral nila.
At pagsabihan mo sila na huwag na nilang sayangin ang oras nila sa mga kwentong walang kabuluhan na galing pa sa ninuno nila, at sa pagtingin nila sa mahabang listahan ng mga ninunu nila. Dahil iyan ang panggagalingan ng pagtatalo at hindi makakatulong sa kanila iyan upang malaman nila ang kalooban ng Diyos. Dahil malalaman lang natin ang kalooban niya sa pamamagitan ng pananampalataya natin.
Ganyan ang ipinag-uutos ko upang hindi na sila makipagtalo, kundi magmahalan sila sa bawat isa. Magagawa nila iyan kung malinis ang puso nila, mabuti ang kalooban nila, at totoo ang pananampalataya nila.
Meron tayong ilang kasama na tumalikod sa mga mabuting ugaling iyan at palagi silang nakikipagtalo sa walang kabuluhan.
Gusto nilang maging tagapagturo ng Kautusan ng Diyos, pero hindi nila naiintindihan ang sinasabi nila kahit ipinipilit nilang totoo ang ipinapangaral nila.
Alam natin na mabuti ang Kautusan kung ginagamit natin sa tamang paraan.
Dapat nating alalahanin na ibinigay ang Kautusan hindi para sa mga matuwid kundi para sa mga lumalabag sa Kautusan, hindi nagpapasakop sa mga may katungkulan at ayaw kumilala sa Diyos, gumagawa ng kasalanan, ayaw nila sa kabanalan, at hindi gumagalang sa Diyos, mga pumapatay sa sariling magulang at mamamatay tao.
Ibinigay din ang Kautusan para sa mga nakikiapid, at mga nag-aasawa sa kapwa nila lalake, mga magnanakaw ng kapwa nila tao upang ibenta at ipaalipin sa ibang tao, mga sinungaling at mga nagpapatotoo sa hindi katotohanan, at para rin naman sa lahat ng taong sumasalungat sa tamang aral tungkol kay Jesu Cristo.
Ang Mabuting Balita tungkol kay Jesus ay galing sa Diyos na dakila at kapuripuri. At ipinagkatiwala niya sa akin ang Mabuting Balita upang ipaalam ko sa mga tao.
Nagpapasalamat ako kay Cristu Jesus na Panginoon natin na nagbigay ng lakas sa akin upang maglingkod sa kanya. Pinili niya akong maglingkod sa kanya dahil itinuring niya akong mapagkakatiwalaan,
kahit nilapastangan ko siya noong una. Hindi lang iyan, nilapastangan ko rin at pinahirapan ang mga sumasampalataya sa kanya. Ngunit ganon paman, kinahabagan pa ako ng Diyos dahil nagawa ko iyon noong hindi pa ako sumasampalataya sa kanya at ang akala ko tama ang ginagawa ko.
Talagang totoo ngang walang katulad ang kabutihan na ibinigay ng Diyos sa akin! Ibinigay din niya sa akin ang pagmamahal at pananampalataya, katulad ng ibinibigay niya sa lahat ng taong nakipag-isa kay Cristu Jesus.
Ito ang katotohanan na dapat paniwalaan ng lahat. <<Pumunta si Jesu Cristo dito sa mundo upang iligtas ang mga makasalanan.>> At ako si Pablo ang pinakamakasalanan sa lahat ng makasalanan.
Ngunit kinaawaan ako ng Diyos upang maipakita ni Jesu Cristo kung paano niya pinagtiisan ang mga taong makasalanan. Talagang ako ang pinakamakasalanan. Kaya ang pagpapatawad sa akin ni Jesus maging halimbawa sa iba upang malaman nila na maaari rin silang patawarin kung sasampalataya din sila kay Jesus. At sa ganyan, mabibigyan sila ng buhay na walang hanggan.
Purihin at parangalan natin kailanman ang iisang Diyos. Siya ang maghahari kailanman, walang kamatayan, at hindi nakikita. Opo Panginoon!
Anak kong Timoteo, ang ipinagbibilin ko sa iyo ay katulad ng ipinahayag ng mga mamunu noong pinasabi ng Diyos sa kanila tungkol sa iyo. Huwag mong kalimutan ang sinabi nila tungkol sa iyo upang malakas ang loob mong ipagtanggol ang katotohanan sa mga sumasalungat sa iyo.
Ipagpatuloy mo ang pananampalataya mo at sikapin mong laging malinis ang kalooban mo. Dahil may mga tao na ayaw nang makinig sa totoong aral at hindi na nila sinusunod ang mabuting kalooban nila. Sa ganoon, sinira na nila ang pananampalataya nila.
Ganyan din ang nangyari kina Himeneo at Alejandro. Kaya ipinaubaya ko na sila kay Satanas upang hindi na sila muling lumapastangan sa Diyos.
Ngayon, bago ang lahat, nakikiusap ako sa inyo na manalangin kayo sa Diyos para sa lahat ng tao nang may pasasalamat. At hingin ninyo sa Diyos na tulungan at pagpalain niya sila sa mga kailangan nila.
Manalangin din kayo para sa mga lahat ng may katungkulan at sa mga may kapangyarihan upang mamuhay tayo ng mapayapa sa lugar natin, habang sumusunod tayo sa kalooban ng Diyos at gumagalang tayo sa kapwa natin.
Mabuti ang ganyang panalangin dahil kalugudlugod sa Diyos na Tagapagligtas natin.
Dahil gusto niyang maligtas ang lahat ng tao at malaman nila ang katotohanan,
sapagkat iisa ang Diyos at iisa ang tagapamagitan sa Diyos at sa mga tao. Walang ibang tagapamagitan kundi si Jesu Cristo lang na naging tao.
Ibinigay ni Jesu Cristo ang buhay niya upang tubusin niya ang lahat ng tao sa kaparusahan dahil sa kasalanan nila. Nangyari iyan sa panahon na inilaan ng Dios at sa ganoon, ipinaalam niya ang kalooban niya na maligtas ang lahat ng tao.
Iyan ang dahilan na pinili niya akong maging apostol at mangaral sa mga hindi Judio tungkol sa pananampalataya kay Jesus at sa katotohanan na galing sa Dios. Opo! Totoo ang sinasabi ko, hindi ako nagsisinungaling.
Kaya sa bawat lugar na pinagtitipunan ninyong mga mananampalataya, nais kong manalangin ang mga lalaki na nakataas ang kamay nila. At dapat malinis ang kalooban nila, walang galit o pakikipagtalo sa kapwa nila.
Nais ko rin na maayos at mahinhin ang mga babae sa pagdadamit nila, at hindi sobra ang pagpapaganda nila ng buhok nila. Huwag silang magsuot ng mamahaling damit at mamahaling alahas na ginto.
Kundi ipakita nila ang mabubuting gawa na dapat makita sa mga babae na nagsasabing sumasampalataya sila sa Diyos.
At kung may nangangaral sa pagtitipon ninyo, ang mga babae, dapat silang magpasakop at makinig.
Hindi ko hahayaan ang mga babae ang mangaral at mamuno sa mga lalake. Ang dapat lang nilang gawin, tumahimik lang.
Sapagkat naunang nilalang si Adan bago si Eva,
at hindi si Adan ang nadaya ni Satanas, kundi si Eva ang nadaya at lumabag sa utos ng Diyos.
Ganoon paman, maliligtas ang mga babae sa pamamagitan ng panganganak, kung ipagpapatuloy nila ang pananampalataya, pag-ibig, malinis na pamumuhay, at mabuting ugali.
Totoo ang kasabihan, <<Ang gustong mamuno sa mga mananampalataya kay Jesu Cristu, mabuti ang nais niyang gawin.>>
Ngayon ang lalaking pipiliin mong mamumuno, kailangan walang makikitang masama sa kanya, iisa ang asawa niya, marunong siyang pumigil sa sarili, at marunong din mag-isip kung ano ang mabuti niyang gawin. Dapat iginagalang siya ng mga tao, marunong siyang magturu, at laging tumatanggap sa kapwa niya.
Kailangan hindi siya lasinggo, hindi siya magagalitin kundi mahinahon siya, hindi rin siya nakikipag-away, at hindi siya mukhang pera.
Kailangan mabuti rin siyang mamuno sa pamilya niya, iginagalang at sinusunod siya ng mga anak niya.
Dahil kung hindi siya marunong mamuno sa sarili niyang pamilya, paano siya mamumuno ng mabuti sa mga mananampalataya kay Jesu Cristo?
Ang gustong mamunu dapat matagal na siyang mananampalataya. Dahil kung hindi, baka makakapagyabang lang sa kanya at mapapasama, katulad ng nangyari kay Satanas.
Dapat iginagalang din siya ng mga taong hindi mananampalataya upang wala silang masabi laban sa kanya at upang hindi siya mahulog sa bitag ni Satanas.
Ganon din naman doon sa mga pipiliin mong maglingkod sa mga mananampalatayang samasama, kailangan iginagalang sila, at totoo ang pananalita nila. Hindi sila lasinggo, at hindi sila mukhang pera.
Dapat nilang ingatan ng may malinis na kalooban ang ipinaalam ng Diyos tungkol kay Cristo.
Kailangan subukan muna sila bago piliin. Kung walang makikitang masama sa kanila, maaari silang maglingkod.
Ganoon din ang mga babaeng naglilingkod, dapat din silang iginagalang ng iba, hindi nagsasalita ng ikakasira ng kapwa nila tao, marunong silang magpigil sa sarili nila, at mapagkakatiwalahan sa lahat ng bagay.
Ang mga naglilingkod sa mga mananampalatayang samasama, dapat iisa lang ang asawa nila at marunong silang mamuno sa sarili nilang pamilya.
Totoo ngang, ang mga mabuting naglilingkod, siguradong igagalang sila ng mga tao at lalo pang lalakas ang loob nilang magpatotoo tungkol sa pananampalataya nila kay Cristo Jesus.
Sana hindi magtagal, makakapunta ako diyan sa inyo. Pero baka hindi ako kaagad na makapunta diyan. Kaya isinulat ko muna ang mga bilin na ito, dahil gusto kong malaman mo kung ano ang dapat na ugali natin bilang pamilya ng Diyos. Tayong mananampalataya ang siyang mga tao ng Diyos na buhay. Maihahalintulad tayo sa matatag na haligi ng bahay, dahil tayo ang pinagkatiwalaan ng Diyos na magtatanggol ng katotohanan tungkol kay Jesu Cristu upang hindi baguhin nang sinuman ang katotohanan.
<range>
Totoo ngang, nakamamangha ang katotohanan na pinaniniwalaan natin: Ipinakita si Jesus sa mundo noong siyay naging tao. Pinatotohanan siya ng Espirito ng Diyos na matuwid siya. Nakita siya ng mga anghel, at ibinalita siya sa mga bansa. Pinaniwalaan siya ng mga tao sa mundo, at itinaas siya sa langit.
Maliwanag ang sinasabi ng Espirito ng Diyos na, <<Darating ang araw na may mga taong tatalikod sa pananampalataya nila sa Diyos at susundin nila ang kasinungalingan na ipinapaisip sa kanila ng mga masamang ispirito."
Ang kasinungalingan iyan ang siyang itinuturo ng mga taong mapagkunwari at mandaraya. Kahit gumagawa sila ng masama, bale wala sa kanila dahil puno ng kasamaan ang kalooban nila.
Sa pangangaral nila, sinasabi nila na bawal ang pag-aasawa, at ipinagbabawal rin nila ang ilang uri ng pagkain. Ngunit ang pagkain na ipinagbabawal nila, ginawa rin ng Diyos upang kainin ng may pagpapasalamat ang mga mananampalatya na nakakaalam ng katotohanan.
Dahil ang lahat ng ginawa ng Diyos ay mabuti at hindi natin dapat ituring na masama, kundi tanggapin natin natin ng may pasasalamat.
Sapagkat nilinis na iyan sa pamamagitan ng salita ng Diyos at sa panalangin natin.
Kaya kung ituturo mo ang mga aral na iyan sa mga kapatid natin, maging mabuti kang naglilingkod kay Jesu Cristo. At habang nangangaral ka sa kanila, lalo pang nadadagdagan ang pang-unawa mo sa pamamagitan ng katotohanan ng pananampalataya natin at sa mabuting aral na sinusunod mo.
Ngunit huwag mong sayangin ang oras mo sa mga kuwento ng mga ninuno ninyo na hindi kalugudlugod sa Dios, kundi ang gawin mo, sanayin mo ang kalooban mo sa pagsunod sa kalooban ng Diyos.
May mabuting pakinabang ang pagsasanay at pagpapalakas ng katawan. Ngunit mas malaki ang pakinabang kung sanayin natin ang kalooban natin sa pagsunod sa kalooban ng Dios. Dahil makakabuti sa atin iyan, hindi lang sa buhay natin ngayon, kundi sa buhay na darating.
Totoo ang sinasabi ko at dapat tanggapin ng lahat at paniwalaan.
At iyan ang dahilan na nagsisipag tayo at nagtitiyaga sa pangangaral sa mga tao, dahil may kasiguraduhan tayo sa Diyos na buhay na siyang Tagapagligtas sa lahat ng tao, lalo na sa mga sumasampalataya sa kanya.
Timoteo, ang lahat ng ibinilin ko sa iyo, ipangaral mo diyan at ipagawa sa mga kapwa mo mananampalataya.
Kung may magsalita ng masama sa iyo dahil bata ka pa, huwag mo siyang pakinggan. Ang gawin mo, pagsikapan mong maging mabuti kang halimbawa sa mga mananampalataya, sa pagsasalita mo, sa ugali, sa pag-ibig, sa pananampalataya, at sa malinis na pamumuhay.
Habang wala pa ako diyan, ubusin mo ang panahon mo sa pagbabasa ng Kasulatan ng Diyos sa mga tao. At ipaunawa mo ang ibig sabihin niyan sa pangangaral mo.
Gamitin mo ang kakayahan na ibinigay sa iyo ng Espirito ng Diyos at huwag mong pabayaan. Natanggap mo iyon noong ipinatong ng mga namumuno ang kamay nila sa iyo, at ipinaalam nila ang salita na galing sa Diyos tungkol sa iyo.
Kaya gawin mo ang tungkulin mo at ibigay mo ang iyong sarili sa paggawa niyan upang makita ng lahat na lalo pang mabuti ang paglilingkod mo sa Diyos.
Ayusin mo ang pamumuhay at pangangaral mo. Kung ginagawa mo ang mga ibinilin ko, hindi lang ang sarili mo ang maliligtas kundi yong mga nakikinig din sa iyo.
Kung may lalaki na matanda sa iyo na nagkasala, huwag mo siyang pagsabihan ng masakit kundi kausapin mo siya ng mahinahon, katulad ng pakikipag-usap mo sa iyong ama. Ang mga kabataan na lalaki, ituring mo silang kapatid mo.
Ang mga matatandang babae, galangin mo sila katulad ng paggalang mo sa nanay mo. At ang mga kabataang babae, huwag mo silang pagnasaan ng hindi mabuti kundi ituring mo silang kapatid mo.
Ang mga balong babae diyan na wala ng kamag-anak na mag-aalaga sa kanila, tulungan ninyo sila at galangin.
Ngunit kung may balong may anak o apo, sila ang dapat mag-alaga sa kanya. Dapat nilang malaman na iyan ang pinakamahalagang dapat nilang gawin bilang mananampalataya sa Diyos. Sa ganoon, masuklihan nila ang ginawa ng mga magulang nila sa kanila. Iyan ang kalugudlugod sa Diyos.
Ang balo na wala na talagang mag-aalaga sa kanya, ang Diyos na lang ang pinagtitiwalaan niya. Araw at gabi siyang nanalangin at humihingi siya ng tulong sa kanya.
Ngunit ang balo na palaging ang sarili lang niyang kagustuhan ang sinusunod niya, patay na siya sa paningin ng Dios kahit buhay pa siya.
Kaya ipangaral mo ang mga bilin na ito sa mga kapatid diyan upang walang masabing masama laban sa kanila.
Kung sino man ang ayaw mag-alaga sa mga kamag-anak niya, lalo na sa sarili niyang pamilya, tinalikuran na niya ang pananampalataya niya kay Jesus. Sa ganoon, mas makasalanan pa siya sa mga hindi mananampalataya.
Ngayon, ang isama mo sa listaan ng mga balong babae na tutulungan ninyo, yon lang 60 taon na idad pataas at yong naging tapat sa asawa nila.
Dapat kilala sila ng mga tao dahil sa mabubuting gawa nila, katulad ng magandang pagpapalaki nila sa mga anak nila, palaging tumatanggap sa kapwa nila, at naglilingkod sila sa mga kapwa nila pinili ng Diyos na kanya lang. Dapat din silang matulungin sa mga nangangailangan, at palagi silang gumagawa ng mabuti.
Ngunit huwag mong isama sa listahan ng mga balo ang bata pa, dahil kung darating ang panahon na gusto nilang mag-asawang muli, mapapabayaan nila ang paglilingkod nila sa Panginoon Jesu Cristo.
Kung mangyayari iyan, magkakasala sila dahil magiging walang kwenta ang pangako nila na ang Panginoon Jesus lang ang paglilingkuran nila.
Kaya huwag mo silang isama sa mga balong tinutulungan ninyo dahil matututo lang silang magtamad at magsasayang lang sila ng panahon sa pagpunta sa bawat bahay na nagkukuwento ng walang kabuluhan, nakikialam sa buhay ng iba, at nagsasalita ng hindi dapat sabihin.
Kaya para sa akin, mabuti pang mag-asawang muli ang mga balong bata pa upang magkaanak sila, at aasikasuhin nila ang sarili nilang pamilya upang sa ganoon, walang masabing masama ang mga sumasalungat sa atin.
Sinasabi ko ito dahil may ilang balong babae na tumalikod na sa pananampalataya nila at ngayon sumusunod na kay Satanas.
Ngunit kung may babae na mananampalataya sa Diyos at may kamag-anak siyang balo na matanda na, dapat lang na siya ang mag-alaga sa balo. Sa ganoon, hindi mabigatan ang mga mananampalatayang samasama sa pag-aalaga sa kanya, kundi ang tutulungan na lang nila ay yon lang mga balong nasa listahan na wala na talagang tutulong sa kanila.
Tungkol din naman sa namumuno sa mananampalataya sa Dios, kung mabuti ang paglilingkod nila, dapat silang galangin at bigyan sila ng sapat na tulong sa mga kailangan nila, lalo na ang mga masipag magturo at mangaral ng salita ng Dios.
Sapagkat nasa Kasulatan, <<Huwag mong talian ang bibig ng baka habang gumigiik siya>> upang makakain siya. At sinabi pa, <<Dapat bigyan ng sahod ang mga nagtatrabaho.>>
Huwag mong paniwalaan ang nagpaparatang sa isang namumuno sa mga mananampalataya kung walang magpapatotoo na dalawa o tatlong nakakita.
Ngunit kung tutuong nagkasala ang isang namumuno at ayaw niyang talikuran ang kasalanan niya, pagsabihan mo siya sa harapan ng lahat ng mananampalataya upang matakot na gumaya sa kanya ang iba.
Timoteo, sa paningin ng Dios at kay Jesu Cristo, at sa paningin ng mga anghel na pinili niya, inuutos ko sa iyo na sundin mo ang mga bilin na iyan ng walang pinipili at huwag kang kumampi kaninuman.
Sa pagpili mo ng mamumuno sa mga mananampalataya, huwag kang padalus-dalos, at huwag ka rin padalusdalus sa pagpatong mo ng kamay sa kanya upang bigyan siya ng karapatang mamuno. Dahil kung may kasalanan siya, baka madadamay ka sa kasalanan niya. pagsikapan mong laging malinis ang pagkatao mo.
Kaya huwag kang padalus-dalos sa pagpipili mo ng mamumuno sa mga mananampalataya, dahil may mga taong matagal pa bago malantad ang kasalanan nila. Ngunit ang kasalanan ng iba, nalantad na muna kahit hindi pa sila naihaharap sa pinaglilitisan. Ganoon din naman, may mabubuting gawa na kaagad na nalalaman. At ang iba naman, kahit hindi pa nalalaman ngayon, ngunit pagdating ng araw malalaman. Timoteo, nabalitaan ko pala na laging sumasakit ang sikmura mo. Kaya hindi lang tubig ang inumin mo kundi uminom ka rin ng kunting alak, dahil makakaginhawa iyan sa sakit ng sikmura mo at sa iba pang nararamdaman mo.
<range>
<range>
Ang mga alipin na mananampalataya, dapat totoo ang paggalang nila sa amo nila upang walang masabi ang mga tao laban sa Diyos at sa ipinapangaral natin.
At kung mananampalataya rin ang amo nila, huwag nilang sabihin sa sarili nilang, <<Hindi baling kahit hindi ko galangin ang amo ko, total magkapatid naman kami sa pananampalataya." Hindi ganoon! Kundi dapat pagbutihin pa nila ang paglilingkod nila sapagkat ang makikinabang sa paglilingkod nila ay ang kapwa nila mananampalataya na minamahal din ng Diyos. Kaya ang mga bilin na iyan ipangaral mo sa mga kapatid natin diyan at hikayatin mo silang sumunod.
Kung may nangangaral ng ibang aral na hindi katulad ng tamang aral na ipinaalam ng Panginoon nating Jesu Cristu at ang ipinapangaral natin tungkol sa pagsunod sa kalooban ng Diyos,
mayayabang lang sila pero wala silang alam. Nakaugalian na nila ang pamimilosopo at pakikipagtalo tungkol sa ibig sabihin ng mga salita. Iyan ang kinalabasan nang pagtatalo ng mga tao, pag-iinggitan, pagpaparatang, at pagsasalita ng masama laban sa kapwa nila.
Wala silang tigil sa pagtatalo nila! Ganyan ang ugali ng mga taong baluktut ang pag-iisip at hindi nila alam ang katotohanan tungkol sa Diyos. Akala nila sa isip nila, <<Kung susunod ako sa kalooban ng Diyos, magiging mayaman ako.>>
Ngunit, ang taong sumusunod sa kalooban ng Diyos, ganito ang sinasabi niya, <<Salamat sa Diyos sa buhay ko.>> At sa ganoon, mas mabuti pa ang kalagayan niya sa mayamang tao.
Sapagkat ipinanganak tayong lahat dito sa mundo na walang dala at mamamatay din tayong walang madadala.
Kaya kung may makakain tayo at maisusuot, dapat tayong matuwa.
Ngunit ang mga taong naghahangad na yumaman, nakukuha na sila sa bitag ni Satanas, dahil natutukso na sila sa masamang kagustuhan nila na walang kabuluhan. Iyan ang sumisira sa pagkatao nila at magdadala sa kanila sa walang hanggang kaparusahan.
Sapagkat ang pag-ibig sa pera ang siyang pinanggagalingan ng lahat ng kasamaan. May mga taong sobra ang paghahangad sa pera at tumalikod sa pananampalataya nila. At dahil diyan, palagi silang nakakaranas ng kalungkutan at problema sa buhay nila.
Ngunit ikaw Timoteo, bilang naglilingkod sa Diyos, iwasan mo ang lahat ng masamang iyan. Pagsikapan mong mamuhay ng matuwid at sumunod ka sa kalooban ng Diyos na may matatag na pananampalataya kay Jesu Cristo. Pagsikapan mo rin na mapagmahal ka, matiisin at maawain sa kapwa mo.
Gawin mo ang lahat ng makakaya mo sa pagtatanggol mo sa pananampalataya natin. Sa ganoon, mararanasan mo ang buhay na walang hanggan, sapagkat tinawag ka ng Diyos para sa buhay na iyan noong nagpatotoo ka sa pananampalataya mo sa Panginoon Jesu Cristo sa harapan ng maraming tao.
Ngayon, sa paningin ng Diyos na nagbibigay ng buhay sa lahat at sa paningin ni Jesu Cristo na nagsalita ng katotohanan noong hinarap siya kay Gobernador Poncio Pilato, ito ang iniuutos ko sa iyo.
Sundin mo ng mabuti ang lahat ng ibinilin ko sa iyo upang walang masabi laban sa iyo. Gawin mo iyan hanggang sa bumalik ang Panginoon nating Jesu Cristo mula sa langit at makikita siya ng lahat.
Mangyayari iyan sa araw na itinakda ng dakilang Diyos na iisang Hari na siyang Hari ng mga hari at Panginoon ng mga panginoon.
Siya lamang ang walang kamatayan at nasa liwanag siya na nakakasilaw na hindi malalapitan kahit sinuman. Walang taong nakakita sa kanya at hindi siya maaaring makita kahit sinuman. Sa kanya ang lahat ng karangalan at walang hanggang kapangyarihan. Opo Panginoon!
Tungkol din naman sa mayayaman dito sa mundo, sabihin mo sa kanila na huwag silang mapagmataas at huwag silang umasa sa kayamanan nila na hindi magtatagal, kundi magtiwala sila sa Diyos na nagbibigay sa atin ng lahat ng bagay na ikinatutuwa natin.
Dapat palagi silang gumawa ng mabuti at palagi silang nakahandang magbigay. At huwag din silang magdamot.
Kung susundin nila ang mga utos na iyan, makakaipon sila ng kayamanan sa langit na maihahalintulad pagdating ng araw sa matibay na pundasyon. Sa ganoon, siguradong mararanasan nila ang totoong buhay na walang hanggan.
Timoteo, pag-ingatan mo ang mga aral na ipinagkatiwala sa iyo. Iwasan mo ang walang kabuluhang pag-uusap at pakikipagtalo tungkol sa sinasabi ng iba na karunungan pero hindi totoo.
May nagsasabing nasa kanila na ang karunungang iyan at dahil diyan, naligaw na sila sa pananampalataya kay Jesu Cristo. Minamahal kong Timoteo, nais kong manatili sa iyo ang lubos na kabutihan na galing sa Dios.
Ako si Pablo na apostol ni Jesu-Cristu ayon sa kalooban ng Diyos. Isinugo ako ng Diyos upang ipaalam ang tungkol sa buhay na ipinangako niya na matatanggap natin sa pamamagitan ng pakikiisa natin kay Jesu-Cristu.
Minamahal kong Timoteo na totoo kong anak sa pananampalataya, manatili sa iyo ang kabutihan, awa, at kapayapaan na galing sa Diyos at kay Jesu-Cristo na Panginoon natin.
Timoteo, nagpapasalamat ako sa Diyos na pinaglilingkuran ko nang may malinis na puso, katulad ng paglilingkod sa kanya ng mga ninuno ko. Nagpapasalamat ako sa kanya tuwing naaalala kita, sa panalangin araw at gabi.
Naaalala ko pa ang pagtulo ng luha mo noong umalis ako. Kaya sabik na sabik akong magkita tayong muli upang maging lubos ang kasiyaan ko.
Naaalala ko rin ang tapat mong pananampalataya katulad ng iyong lolang si Loida at ang iyong ina na si Eunice na unang sumampalataya kay Jesus. At sigurado akong hanggang ngayon, tapat pa rin ang iyong pananampalataya.
Kaya ipinapaalala ko sa iyo na lalo ka pang maging masipag sa paggamit ng kakayahan na ibinigay ng Diyos sa iyo upang makapaglingod ka sa kanya. Alam mo na binigyan ka ng Diyos ng kakayahan niyan noong ipinatong ko sa iyo ang aking kamay at ipinalangin kita.
Huwag kang magdalawang isip sa paggagamit mo ng kakayahan mong iyan, sapagkat ang Espirito ng Diyos na ibinigay sa atin ay hindi nagbibigay ng takot sa atin kundi nagbibigay siya ng kapangyarihan, pag-ibig, at pagpipigil sa sarili.
Kaya huwag kang mahihiya na magpatotoo tungkol sa Panginoon natin na si Jesu Cristu, at huwag mo akong ikakahiya kahit nakakulong ako dahil sa paglilingkod ko sa kanya. Kundi sa tulong ng kapangyarihan ng Diyos, pagtiisan mo ang mga kahirapan na nararanasan natin dahil sa pangangaral natin ng Magandang Balita.
Iniligtas at tinawag tayo ng Diyos upang maging kanya, hindi dahil sa mga gawa natin, kundi dahil sa kalooban at kabutihan niya. Bago pa ginawa ng Diyos ang mundo, pinlano niyang ibigay sa atin ang kabutihan niya sa pamamagitan ng pagkamatay ni Jesu Cristo.
At ngayon, ipinakita na niya ang kabutihan niya nang dumating si Jesu Cristo na Tagapagligtas natin. Tinalo niya ang kapangyarihan ng kamatayan at ipinaalam niya sa atin ang buhay na walang hanggan sa pamamagitan ng Magandang Balita.
Pinili ako ng Diyos na maging mangangaral, apostol at tagapagturo ng Mabuting Balita.
At iyan ang dahilan kaya dumaranas ako ng mga paghihirap dito sa bilangguhan. Ngunit ganoon paman, hindi ko ikinahihiya ang pagkabilanggo ko, sapagkat kilala ko si Jesu Cristu na sinasampalatayanan ko. At sigurado akong iingatan niya ang ipinagkatiwala ko sa kanya hanggang sa araw ng pagbabalik niya.
Timoteo, ang katotohanan na nalaman mo sa akin, ang siyang sundin mo sa pangangaral mo. At habang nangangaral ka, dapat mong ipagpatuloy ang pananampalataya mo sa Diyos at ang pag-ibig mo sa kapwa mo dahil sa pakikiisa mo kay Cristo Jesus.
Sa tulong ng Espirito ng Diyos na nananatili sa atin, ingatan mo nang mabuti ang tamang aral na ipinagkatiwala sa iyo upang hindi mahaluhan ng masamang aral.
Alam mo, noong nasa probinsya pa ako ng Asia, iniwan ako ng lahat ng kapatid natin doon, kasama sina Figelus at Hermogenes.
Ngunit nais kong kaawaan ng Diyos si Onesiforus at ang kanyang pamilya. Dahil nang dumating siya dito sa Roma, hindi siya tumigil sa paghahanap sa akin hanggang sa nakita niya ako. Paulit ulit niyang pinalakas ang loob ko at di niya ako ikinahiya kahit isa akong bilanggo.
<range>
At alam mo rin kung papaano niya ako tinulungan kahit noong nasa Efeso pa ako. Nais kong kahabagan siya ng Panginoon sa Araw ng Paghuhukom niya.
Kaya ikaw Timoteo, bilang anak ko sa pananampalataya, magpakatatag ka sa tulong ni Cristu Jesus.
Ang mga aral na narinig mo sa akin sa harapan ng maraming nakarinig, ang siyang ipagkakatiwala mo sa mga taong tapat at may kakayahang magturo sa iba.
Magtiis ka sa mga kahirapan na nararanasan natin dahil sa pananampalataya natin kay Jesu Cristo. Magtiis ka katulad ng isang sundalo na mapagkakatiwalaan sa tungkulin niya.
Dahil ang isang sundalo hindi siya nakikisama sa mga ginagawa ng mga taong walang tungkulin dahil gusto niyang masiyahan ang namumuno sa kanya.
Ganoon din, dapat maging katulad ka ng isang manlalaro. Hindi makakatanggap ng gantimpala ang isang manlalaro kung hindi siya sumusunod sa patakaran ng laro.
Dapat ka rin katulad ng magsasaka na masipag. Ang magsasaka ang siyang mauunang makikinabang sa pag-aani niya.
Pakaisipin mo ang sinasabi ko sa iyo at ipapaunawa ng Diyos sa iyo ang lahat ng bagay na iyan.
Alalahanin mo si Jesu Cristu na galing sa lahi ni Haring David. Binuhay siya ng Diyos mula sa mga patay at iyan ang Magandang Balita na ipinapangaral ko.
At dahil sa pangangaral ko, pinahirapan ako hanggang sa ikinadena nila ako, katulad ng isang taong gumagawa ng kasamaan. Ngunit ganoon paman, ang salita ng Dios ay hindi maaaring ikadena!
Kaya nagtitiis ako sa lahat ng kahirapan para sa ikabubuti ng mga pinili ng Diyos, upang maligtas din sila dahil sa pakikiisa nila kay Jesu Cristo, at matatanggap nila ang magandang buhay na walang hanggang sa piling ng Diyos.
Totoo ang sinasabi tungkol kay Jesus, Kung namatay tayong kasama niya, Mabubuhay tayong kasama niya.
Kung magtitiis tayo katulad niya, maghahari din tayong kasama niya. Kung sasabihin nating hindi natin siya kilala, sasabihin din niya na hindi niya tayo kilala.
Kung hindi man tayo tapat sa kanya, mananatili siyang tapat sa atin, dahil hindi niya maikakaila ang sarili niya na tapat siya.
Timoteo, ang mga katotohanang iyan, lagi mong ipaalala sa mga kapatid natin diyan. At sa pangalan ng Diyos, sabihin mo sa kanila na huwag silang makipagtalo tungkol sa ibig sabihin ng mga salita. Dahil walang kabuluhan iyan, kundi mapapahamak ang mga nakikinig.
Pagsikapan mong maging kalugod lugod sa paningin ng Diyos at laging tama ang pangangaral mo ng katotohanan, katulad ng isang manggagawa na hindi niya ikinahihiya ang ginagawa niya.
Ingatan mo ang walang kabuluhang pag-uusap na hindi kalugodlugod sa Diyos, sapagkat ang mga taong gumagawa ng ganyan, lalong lumalayo ang kalooban nila sa Diyos.
Ang mga maling ipinapangaral nila, kaagad na kumakalat sa iba't ibang mga lugar, katulad ng kanser na kumakalat sa buong katawan. Kasama sa mga taong iyan sina Himeneo at si Fileto.
Lumayo na sila sa katotohan dahil sinasabi nilang natapos na ang muling pagbuhay ng Diyos sa mga patay. Sa pangangaral nila ng ganyan, ginugulo nila ang pananampalataya ng iba kay Cristo.
Ganoon paman, ang totoong aral na galing Diyos, mananatiling matibay katulad ng matibay na pundasyon na hindi talagang nayayanig, at may nakasulat diyan na, <<Alam ng Diyos kung sino talaga ang sa kanya.>> At nakasulat din, <<Ang taong nagsasabing nasa Panginoon siya, dapat siyang lumayo sa lahat ng kasamaan.>>
Ngayon, sa isang malaking bahay, may iba't ibang klasi ng kasangkapan. Halimbawa, may mga kasangkapan na gawa sa ginto o pilak, at may gawa rin sa kahoy o putik. Ang mga kasangkapan na gawa sa ginto at pilak ay nakahiwalay upang gamitin sa mahalagang pagdiriwang. Ang mga kasangkapan naman na gawa sa kahoy at putik, ang siyang ginagamit sa araw-araw.
Gayon din naman ang mga tao. Ang taong lumayo sa masama, maitutulad siya sa kasangkapan na nilinis na at hiniwalay upang gamiten sa mahalagang pagdiriwang. Dahil malinis ang kalooban niya, pakinabang na siya sa Diyos, at laging handa sa paggawa ng lahat ng mabubuting gawa.
Kaya ikaw Timoteo, huwag mong gawin ang masamang gawain ng mga binata. Sikapin mong laging mamuhay ng matuwid, tapat, mapagmahal, at mabuti ang pakikisama mo sa kapwa mo. Mamuhay ka ng ganyan, kasama ang mga taong tumatawag sa pangalan ng Panginoon nang may malinis na puso.
Iwasan mo ang walang kabuluhang pag-uusap na kalokohan lang, sapagkat alam mo na ang kahahantungan niyan, pagtatalo lang.
Bilang mga alipin ng Diyos, hindi tayo dapat makipagtalo sa kahit kanino, kundi dapat tayong maging mabait sa lahat, matiyaga, at marunong mangaral.
At kung may sumasalungat sa atin, kailangan mahinahon tayong magsalita sa kanila upang maituwid natin sila. Bigyan sana sila ng Diyos ng pagkakataon upang magsisi at maunawaan nila ang katotohanan.
Sa ganoon, maliwanagan ang isip nila at makalaya sila sa bitag ni Satanas na nakahuli sa kanila upang gawin nila ang kagustuhan niya.
Timoteo, tandaan mo ito. Sa mga huling araw, bago bumalik si Jesus, may darating na matinding kahirapan.
Magiging makasarili ang mga tao, mukhang pera, mayabang, mapagmataas, mapang-insulto, lumalaban sa mga magulang nila, hindi marunong magpasalamat, at walang galang sa Diyos.
Wala silang pag-ibig, ayaw nilang makipagkasundu sa mga kaaway nila, mapanira sa kapwa, hindi marunong magpigil sa sarili, malupit at nagagalit sa anumang mabuti.
Hindi lang iyan, mga taksil sila, padalusdalos sila, mapagmataas, wala silang pag-ibig sa Diyos kundi mas mahalaga pa sa kanila ang kalayawan ng katawan nila.
Nagkukunwari silang sumasampalataya sa Diyos, pero hindi nakikita sa buhay nila ang kapangyarihan ng pananampalataya nila. Iwasan mo ang mga taong ganyan!
May ilan sa mga kasamahan nila na nagkukunwaring nakikipagkaibigan upang makapasok sa bahay ng mga babaeng madaling malinlang sa mga itinuturu nila. Ang mga babaeng iyan, kaagad silang nadadala ng masamang kagustuhan ng katawan nila at alipin na sila ng kasalanan nila.
Palagi silang nakikinig sa iba't ibang aral, ngunit hindi nila mauunawaan ang katotohanan kailanman.
Ang mga lalaking mapanlinlang sa mga babaeng iyan, masama ang pag-iisip nila, at sa paningin ng Dios hindi totoo ang pananampalataya nila. Sumasalungat sila sa mga nangangaral ng katotohanan katulad ng pagsalungat nina Jannes at Jambres kay Moises noong una.
Ngunit hindi nila maipagpapatuloy ang ginagawa nila sapagkat madaling malalaman ng lahat ng tao ang kalokohan nila, katulad ng nangyari kina Jannes at Jambres.
Ngunit ikaw Timoteo, alam mo na ang lahat ng itinuro ko, ang aking pamumuhay at ang gusto kong gawin habang nabubuhay pa ako. Nakita mo ang pananampalataya ko sa Diyos, ang pagtitiyaga at pag-ibig ko sa kapwa natin, at ang pagtitiis ko sa mga kahirapan.
Alam mo rin ang tungkol sa mga pag-uusig at kahirapan na naranasan ko sa Antioc, Iconio, at sa Listra. Talagang mahirap ang ginawa nila sa akin! Ngunit iniligtas ako ng Diyos sa lahat ng iyan.
Talagang totoo na ang lahat ng gustong mamuhay ng matuwid bilang mga sumusunod kay Jesu Cristu, makakaranas sila ng pag-uusig.
At ang mga masasama at mga manlilinlang, lalo pa silang mapapasama dahil habang nanlilinlang sila sa iba, nalilinlang din sila.
Ngunit ikaw, ipagpatuloy mo ang mga bagay na nalaman at pinaniwalaan mo, sapagkat kilala mo kung sino ang nagturo sa iyo.
Mula pa noong bata ka, alam mo na ang Banal na Kasulatan na nagbibigay sa atin ng karunungan tungkol sa kaligtasan. Maliligtas tayo sa kasalanan sa pamamagitan lang ng pananampalataya natin kay Jesu Cristo.
Ang lahat ng Kasulatan isinulat sa pamamagitan ng kapangyarian ng Diyos at magagamit sa pagtuturo ng katotohanan, pagsasaway sa mga taong gumawa ng mali, sa pagtutuwid ng ugali, at sa pagtuturo sa atin kung paano tayo mamuhay ng matuwid
upang ang taong naglilingkod sa Diyos, lagi siyang nakahanda sa paggawa ng lahat ng mabubuting gawa.
Timoteo, alam mo na sa pagbabalik ni Jesu Cristu sa mundo, maghuhukom siya sa mga buhay at sa mga patay, at maghahari siya sa lahat ng tao. Kaya sa paningin ng Diyos at kay Jesu Cristu ipinag-uutos ko sa iyo
maging handa kang mangaral ng salita ng Diyos anuman ang panahon. Pagsabihan mo ang mga tao sa mga maling gawa nila, at pangaralan mo sila upang magsisi. Palakasin mo ang kalooban at pananampalataya nila. Sa pangangaral mo sa kanila, mapagtiis ka sa kanila.
Sapagkat darating ang araw na ayaw na ng mga tao na makinig sa totoong aral, kundi ang sariling kagustuhan na lang nila ang susundin nila. Kaya maghahanap na lang sila ng ibang mga tagapagturo na magtuturo ng gusto nilang pakinggan.
Ayaw na nilang pakinggan ang katotohanan kundi ang gusto nilang pakinggan ay yong kwentong walang kabuluhan.
Ngunit ikaw, kahit anong mangyari, magin mapagpigil ka sa sarili mo. Pagtiisan mo ang lahat ng kahirapan na darating sa iyo. Ipagpatuloy mo ang pangangaral mo ng Mabuting Balita tungkol kay Jesus, at gawin mo ang lahat ng ipinapagawa ng Diyos sa iyo bilang alipin niya.
Ang buhay ko ay maihahalintulad sa handog na ibinibigay sa Diyos, sapagkat malapit na akong mamatay.
Maihahalintulad din ako sa isang tumatakbo na lumalaban hanggang sa katapusan. Ang ibig sabihin, ginawa ko ang lahat ng kaya ko sa paglilingkod ko sa Diyos at hindi ko tinalikuran ang pananampalataya ko sa kanya. Natapos ko ang lahat ng ipinagawa ng Diyos sa akin.
Kaya may gantimpala na inihanda ang Diyos para sa akin dahil nakita niyang matuwid ang pamumuhay ko. Ang gantimpalang iyan ay ibibigay sa akin ni Jesu Cristo na matuwid na hukom, sa araw ng paghuhukum niya sa lahat ng tao. At hindi lang ako ang bibigyan niya ng gantimpala, kundi ang lahat ng nananabik sa kanyang pagbabalik.
Timoteo, pagsikapan mong kaagad kang makapunta dito sa akin,
sapagkat iniwan ako ni Demas at pumunta siya sa Tesalonica dahil mas minahal niya ang mga bagay dito sa mundo kaysa sa pananampalataya niya kay Jesu Cristu. Si Cresente pumunta siya sa Galacia, at si Tito naman sa Dalmatia.
Si Lucas lang ang kasama ko dito. Kaya kung pupunta ka dito, isama mo si Marcos dahil malaki ang maitutulong niya sa gawain ko.
Si Tiquico naman, pinapunta ko siya sa Efeso.
Sa pagpunta mo dito, dalhin mo pangdoble ko na iniwan ko kay Carpo doon sa Troas. Nakikiusap din akong dalhin mo ang mga libro ko, lalo na yong mga gawa sa balat ng hayop.
Si Alexander na nagpapanday ng tanso, napakasama ng ginawa niya sa akin. Ang Panginoon na lang ang bahalang magparusa sa kanya.
Timoteo, mag-ingat ka rin sa kanya dahil mahigpit niyang sinasalungat ang mga ipinapangaral natin.
Sa unang paglilitis sa akin, wala man lang dumamay at nagpatotoo sa akin. Ganon paman, patawarin nawa sila ng Diyos. Kahit pinabayaan nila ako, hindi ako pinabayaan ng Panginoon. Pinalakas niya ang kalooban ko upang lubos kong maipangaral ang Magandang Balita upang marinig ng mga hindi Judio. Totoo ngang iniligtas ako ng Panginoon sa tiyak na kamatayan!
<range>
At natitiyak ko na ililigtas niya ako sa lahat ng kasamaan hanggang sa araw na dadalhin niya ako sa kaharian niya sa langit. Purihin ang Diyos kailanman! Opo Panginoon!
Timoteo, sabihin mo kina Priscilla at kay Aquila at sa pamilya ni Onesiforus, na kumusta na sila.
Si Erastus ay nagpaiwan sa Corinto, at iniwan ko si Trofimo sa Miletus dahil may sakit siya.
Pagsikapan mong makarating dito bago pa dumating ang buwan ng taglamig. At kumusta ka na pala sabi nina Eubulo, Pudente, Lino, Claudia at ang lahat ng mga kapatid dito.
Timoteo, nais kong lagi kayong samahan ng Isprito ng Diyos, at bigyan niya kayong lahat ng kabutihan niya.
Ako si Pablo na alipin ng Diyos at apostol ni Jesu-Cristo. Isinugo ako ng Diyos upang patatagin ang pananampalataya ng mga pinili niya at ipaunawa sa kanila ang katotohanan tungkol sa pamumuhay na kalugod lugod sa kanya.
Ang pananampalataya at pang-unawa ang siyang nagbibigay ng kasiguraduhan sa kanila sa buhay na walang hanggan. Bago pa ginawa ng Diyos ang mundo, ipinangako na niya ang buhay na walang hanggan, at hindi siya nagsisinungaling kailanman. .
At ngayon, dumating na ang panahon na itinakda niya upang ipahayag ang magandang balita tungkol sa buhay na walang hanggan. Ang magandang balitang ito, ipinagkatiwala sa akin ng Diyos na Tagapagligtas natin at ipinapangaral ko iyan ayon sa utos niya.
Sumusulat ako sa iyo na minamahal kong Tito na itinuturing kong totoo kong anak dahil sa iisang pananampalataya natin. Nais kong manatili sa iyo ang kabutihan at kapayapaan na galing sa Dios at galing kay Jesu-Cristu na Tagapagligtas natin.
Kaya iniwan kita sa Creta upang ayusin mo ang mga bagay na hindi pa naayos at pumili ka ng mga mamumuno sa mga mananampalatayang samasama sa bawat lugar, katulad ng dati kong ibinilin sa iyo.
Ang piliin mong mamumuno, yong mga lalaking walang makikitang masama sa pagkatao nila at kailangan iisa ang asawa nila. Kailangan sumasampalataya din sa Diyos ang mga anak nila at walang makapagsasabing magulo o matigas ang ulo ng mga anak nila.
Ang mamumuno sa mga mananampalatayang samasama bilang pinagkatiwalaan ng Diyos, kailangan hindi talaga siya kakikitaan ng masama.Kaya dapat hindi siya mapagmayabang, hindi magagalitin, hindi naglalasing, hindi nagpapahirap at hindi mukhang pera.
Kundi lagi siyang tumatanggap sa kapwa niya, mapagmahal sa paggawa ng kabutihan, mapagpigil sa sarili niya, matuwid, malinis ang pamumuhay at marunong mag-isip kung ano ang mabuti niyang gawin.
Kailangan itanim niya sa puso niya ang totoong aral na nalaman niya upang maituro niya ito sa iba at maipakita niya ang mga kamalian ng mga sumasalungat sa kanya.
Sapagkat maraming tao diyan sa Creta na hindi nagpapasakop sa totoong aral. Inililigaw nila ang iba sa pamamagitan ng pangangaral nila ng walang kabuluhan. Lalo na ang mga Judio na ipinipilit na magpatuli ang mga mananampalataya kay Jesus.
Kailangan mo silang pigilan sa pangangaral nila dahil nangangaral sila ng mga bagay na hindi dapat ipangaral na siyang nakakagulo sa maraming magpapamilya.Ginagawa nila iyan upang makakuha lang sila ng pera.
Mismong isa sa mga propeta nila ang nagsabi, <<Ang mga taga-Creta, ay sinungaling, tamad, at matakaw at matapang sila katulad ng mababangis na hayop.>>
Totoo ang sinabi niya. Kaya, mahigpit mo silang pagsabihan upang maging tama at matatag ang pananampalataya nila,
at huwag na nilang pakikinggan ang mga walang kabuluhang kwento ng mga Judio o ng mga kautusan na gawa gawa lamang ng mga taong ayaw sa katotohanan.
Para sa taong malinis ang pag-iisip, malinis na ang lahat ng bagay. Ngunit para sa taong masama at hindi sumasampalataya sa Panginoon, sa paningin niya marumi ang lahat ng bagay. Dahil ang kalooban at isip niya, marumi at hindi niya alam kung ano ang mabuti at masama.
Sinasabi nilang kilala nila ang Diyos, ngunit sa pamamagitan ng kanilang mga gawa, hindi nakikita sa kanila na kinikilala nila ang Diyos. Hindi mabuti ang ugali nila, at hindi rin sila sumusunod sa Diyos, at hindi nila kayang gawin ang anumang mabuti.
Ngunit ikaw Tito, ituro mo ang mga ugali na naaayon sa totoong aral.
Ang mga matatandang lalake, turuan mo silang magpigil sa sarili nila at matutong mag-isip kung ano ang mabuti nilang gawin. Dapat silang iginagalang ng mga tao, dapat matatag ang pananampalataya nila, totoo ang pag-ibig nila, at pinagtitiisan nila ang mga kahirapan.
Ang mga matatandang babae, turuan mo rin silang mamuhay ng malinis bilang mananampalataya sa Diyos. Huwag silang magsalita ng masama tungkol sa iba, at huwag din silang maglalasing, kundi maging tagapagturo sila ng kabutihan
upang maturuan nila ang mga nakababata pang babae kung paano nila mahalin ang asawa nila at mga anak nila
at marunong mag-isip kung ano ang mabuti nilang gawin. Kailangan maturuan din sila kung paano sila mamuhay ng malinis, masipag sa pamamahay nila, mabait at masunurin sa asawa nila. Kaya kailangan ganyan ang ugali ng mga babaing mananampalataya upang walang makapagsalita ng masama sa salita ng Diyos na itinuturo natin.
Ganoon din ang mga nakababatang lalake, turuan mo silang mag-isip kung ano ang mabuti nilang gawin.
At ikaw Tito, dapat lagi kang gumawa ng mabuti upang maging mabuti kang halimbawa sa kanila. Manging tapat ka at lubos ang kalooban mo sa pagtuturo.
Siguraduhin mong laging tama ang sinasabi mo at walang makikitang masama. Sa ganyang paraan, mapapahiya ang mga sumasalungat sa atin dahil wala silang masasabing masama laban sa pangangaral natin.
Ang mga alipin, turuan mo silang sumunod sa anumang utos ng amo nila. Dapat silang magbigay ng kasiyahan sa amo nila at huwag silang palaging nagrereklamo.
Dapat huwag din silang kumuha ng ari-arian ng amo nila, kundi ipakita nila na mapagkakatiwalaan sila upang sa lahat ng ginagawa nila, lalo pa nilang maipapakita ang kabutihan ng mga ipinapangaral natin tungkol sa Diyos na Tagapagligtas natin.
Sapagkat ipinakita na ng Diyos ang kabutihan niya sa lahat ng tao upang maligtas sila.
Sa pamamagitan ng kabutihan niya, iwanan na natin ang mga gawa na hindi kalugudlugod sa Diyos at ang masamang kagustuhan ng katawan natin upang mamuhay tayong matuwid sa mundo na may pagpipigil sa sarili, at sumusunod sa kagustuhan niya.
Gawin natin ito habang naghihintay tayo na may kasiguraduhan sa napakasayang araw ng pagbabalik niya. Sa araw na iyan, makikita natin ang liwanag ng pagdating ni Jesu Cristo, ang dakilang Diyos at Tagapagligtas natin.
Ibinigay ni Jesu-Cristo ang buhay niya upang tubusin niya tayo sa lahat ng kasamaan. At lininis niya tayo sa kasalanan upang maging sariling mga tao niya na nakahandang gumawa ng mabuti.
Kaya iyan ang ugali na ituro mo sa mga kapatid natin diyan. Hikayatin mo silang sumunod at pagsabihan mo ang mga sumasalungat. May karapatn kang gawin iyan. Kaya huwag mong pabayahan na laitin ka ng sinuman.
Ipaalala mo sa mga mananampalataya na pasakop sila at sumunod sa mga nanunungkulan at sa mga na may kapangyarihan. At dapat silang laging nakahandang gumawa ng mabuting gawa.
Sabihin mo sa kanila na huwag silang magsalita ng masama laban kaninuman at huwag silang laging magtalotalo, kundi dapat silang magpakabait at magpakumbaba sa lahat.
Sapagkat noong hindi pa natin kilala ang Diyos, wala tayong alam tungkol sa katotohanan at hindi rin tayo masunurin. Kaagad tayong nadadala sa kasamaan at inaalipin tayo ng sarili nating kagustuhan at lahat ng pakikiapid. Lagi tayong nag-iisip ng masama sa bawat isa at nag-iinggitan. Masama ang loob natin sa iba at masama din ang loob nila sa atin.
Ngunit ang Diyos na Tagapagligtas natin, ipinakita niya ang kabutihan at pag-ibig niya sa atin
noong iniligtas niya tayo sa kaparusan dahil sa mga kasalanan natin. Iniligtas niya tayo hindi dahil sa mabuting ginawa natin kundi dahil sa awa niya sa atin at sa pamamagitan ng Ispiritu niya na naglinis at nagbigay sa atin ng bagong buhay.
Buong kaloobang ibinigay ng Diyos ang Espiritu niya sa atin sa pamamagitan ni Jesu-Cristo na Tagapagligtas natin.
Ginawa ng Diyos iyon upang maituring niya tayong matuwid dahil sa lubos na kabutihan niya at may kasiguraduhan tayong mamanahin natin ang buhay na walang hanggan.
Talagang mapagkakatiwalaan ang sinasabi ko. Kaya, gusto kong ituru mo ang mga bagay na iyan sa mga mananampalataya sa Diyos diyan upang maging masipag sila sa paggawa ng mabuti. Mabuti ang mga aral na ito at may pakinabang sa lahat ng tao.
Ngunit iwasan mo ang usapang walang kabuluhan,ang pagsusuri kung sinu-sino ang mga ninuno, at ang pakikipagtalo tungkol sa Kautusan. Ang lahat ng iyan ay walang kabuluhan at hindi makakatulong sa atin.
Kung may tao diyan na sumisira sa pagsasama ninyo dahil sa hindi totoong aral nila, pagsabihan mo siya. Kung dalawang beses mo na siyang pinagsabihan, ngunit hindi parin siya nakinig, huwag mo na siyang pakisamahan.
Alam mo na makasalanan ang taong iyan at lumayo na sa katotohanan. Ang masasamang ginawa niya ang siyang nagpapatunay na dapat siyang parusahan.
Tito, papupuntahin ko diyan si Artemas o si Tiquicos. Kung sinuman sa kanila ang dumating, sikapin mong magkita tayo sa Nicopolis. Dahil kung kalooban ng Diyos doon muna ako magpapalipas sa panahon ng tag-lamig
Sa pag-alis nina Zenas na abogado at ni Apolos, gawin mo ang iyong makakaya upang matulungan mo sila at siguraduin mo na hindi sila magkukulang sa pangangailangan nila.
Ang mga kapatid natin sa pananampalataya kay Jesus, turuan mo silang magsipag magtrabaho para sa ikabubuhay nila upang makatulong sila sa mga nangangailangan. Dahil kung ganyan ang gagawin nila, may pakinabang ang kanilang buhay.
Kumusta kana sabi ng lahat ng kasama ko dito. At sabihin mo rin sa lahat ng mga kapatid nating mananampalataya diyan na nagmamahal sa amin na kumusta na sila. Nais kong manatili sa inyong lahat ang kabutihan ng Diyos.
Filemon, ako si Pablo na nakakulong dahil sa pangangaral ko tungkol kay Cristo. Sumulat ako sa iyo, kasama ko si Timoteo na kapatid natin sa Panginoon. Kumusta kana minamahal naming Filemon na kasaman naming naglilingkod sa Diyos,
at ganon din kay Apia na kapatid nating babae at kay Arquipo na katulad nating walang takot na nangangaral tungkol kay Jesus at sa mga kasamaan nating mananampalataya na nagtitipon sa bahay mo.
Nais kong manatili sa inyo ang kabutihan at kapayapaan na mula sa Diyos na Ama natin at Panginoon nating Jesu Cristo.
Tuwing nananalangin ako, lagi kitang isinasama at lagi akong nagpapasalamat sa Ama kong Diyos,
sapagkat nabalitaan ko ang pananampalataya mo sa Panginoon Jesus at ang pagmamahal mo sa lahat ng pinili ng Diyos na kanya lang.
Nananalangin ako sa Diyos na ipagpatuloy mo ang magandang kalooban mo sa bawat mananampalataya. Sa ganoon, lumalim pa ang pang-unawa mo sa lahat ng magagandang bagay na ibinigay ng Diyos sa atin dahil sa pakikipag-isa natin kay Jesu Cristo.
Kapatid ko,masaya rin ako dahil lumakas ang loob ko dahil sa pagmamahal mo sa mga pinili ng Diyos na kanya lang. At ang pagmamahal mo rin ang nagpasigla ng loob nila.
Kaya bilang apostol ni Cristo, malakas ang loob kong mag-utos sa iyo kung ano ang dapat mong gawin.
Pero dahil mahal kita, nakikiusap na lang ako sa iyo. Dahil matanda na ako at ngayon nakakulong ako dahil sa pangangaral ko tungkol kay Cristo.
Nakikiusap akong mabuti sa iyo para kay Onesimo. Itinuring ko siyang anak sapagkat habang nakakulong ako, naging ama niya ako sa pananampalataya.
Noong una, wala kang pakinabang kay Onesimo dahil tumakas siya. Ngunit ngayon, malaki na ang maitutulong niya sa ating dalawa.
Pinapabalik ko na sa iyo si Onesimo na minamahal ko.
Gusto ko sanang manatili pa siya sa piling ko upang makatulong siya sa akin na parang ikaw na ang tumulong sa akin habang nakakulong pa ako dahil sa pangangaral ko ng Magandang Balita.
Ngunit ayaw kong gawin iyon nang wala kang sinabi upang kusang loob mong tumulong sa akin at hindi sapilitan.
Baka nahiwalay sa iyo si Onesimo sa kaunting panahon upang sa pagbalik niya sa iyo, hindi na siya mahihiwalay sa iyo kailanman.
Kahit alipin mo lang siya noong una, pero ngayon, isa na siyang minamahal nating kapatid. Minamahal ko siya, lalo na sa iyo, dahil hindi mo lang siya alipin kundi kapatid mo siya sa Panginoon.
Kaya kung itinuturing mo akong totoong kasama, tanggapin mo si Onesimo katulad ng pagtanggap mo sa akin.
Kung nagkasala siya o kung nagkautang siya sa iyo, ako nalang ang singilin mo.
Ako mismo si Pablo ang sumulat nito. Ako na ang magbabayad sa anumang nautang niya sa iyo. Hindi ko na babanggitin na utang mo sa akin na nakilala mo si Cristo.
Kapatid ko, alang-alang sa Panginoon, nakikiusap ako sa iyo na gawin mo ang hinihiling ko sa iyo tungkol kay Onesimo. Pasayahin mo ang loob ko bilang kapatid mo kay Cristo.
Sumulat ako sa iyo Filemon, sapagkat panatag ang aking loob na siguradong gagawin mo ang hinihiling ko. At alam ko na higit pa rito ang gagawin mo
Nakikiusap din ako na ipaghanda mo ako ng matitirhan sapagkat umaasa ako sa pamamagitan ng panalangin ninyo na makakabalik ako diyan sa inyo.
Kumusta kana, sabi ni Epafras na kasama kong nakakulong dahil sa pangangaral niya tungkol kay Jesu Cristo.
Kumusta kana, sabi nina Marcos, Aristarco, Demas, at Lucas na kasama kong naglilingkod sa Diyos.
Nais kong manatili sa inyo ang kabutihan ng Panginoon Jesu Cristo.
Noong unang panahon, nagsasalita na ang Diyos sa mga ninuno natin sa iba't ibang panahon at paraan sa pamamagitan ng mga propeta niya.
Ngunit sa mga huling araw na ito, nagsalita siya sa atin sa pamamagitan ni Jesus na Anak niya. Ginawa ng Diyos ang mundo sa pamamagitan ng Anak niya at siya rin ang itinalaga niyang magmamana ng lahat ng bagay.
Makikita kay Jesus ang liwanag ng Diyos, at kung paano ang pagkaDiyos ng Ama niya, ganoon din siya. Siya ang nag-aayos ng lahat ng bagay sa mundo sa pamamagitan ng kanyang makapangyarihang salita. Pagkatapos niya tayong nilinis sa mga kasalanan natin, bumalik na siya sa langit at umupo siya sa kanan ng Diyos na makapangyarihan sa lahat.
Sa ganoon, naging mas dakila ang Anak ng Diyos kaysa sa mga anghel at mas dakila ang pangalan na ibinigay sa kanya kaysa sa mga pangalan na ibinigay sa mga anghel.
Dahil isa man sa mga anghel, walang sinabihan ang Diyos ng ganito, <<Ikaw ang Anak ko, at ako ang Ama mo.>> At wala din siyang pinagsabihan ng ganito, <<Ako ang Ama mo at ikaw ang Anak ko.>>
At nang isinugo na ng Diyos ang kaisa-isa niyang Anak sa mundo, sinabi niya, <<Kayong lahat ng anghel ko, sambahin ninyo ang anak ko.>>
At may sinabi pa ang Diyos tungkol sa mga anghel, <<Ang mga anghel na naglilingkod sa akin, maaari ko silang gawing hangin o apoy.>>
Ngunit ito ang sinabi ng Diyos sa Anak niya, <<Ikaw ang Diyos at ang trono mo, mananatili kailanman. At matuwid ang paghahari mo.
Kalugudlugod sa iyo ang matuwid na gawa, pero kinapopootan mo ang mga masasamang gawain. Kaya iyan ang dahilan na pinili kita. Ako ang Ama mong Diyos. Binigyan kita ng karangalan at kasiyaan na higit pa sa ibinigay ko sa mga kasama mo.>>
Sinabi parin ng Diyos sa Anak niya, <<Panginoon, sa simula pa, ikaw na ang gumawa ng mundo at lahat ng nasa langit sa pamamagitan ng kapangyarihan mu.
Mawawala ang mundo at ang langit, ngunit ikaw ay mananatili kailanman. Maluluma ang lahat ng iyan katulad ng damit.
Itutupi mo ang mga iyan katulad ng isang balabal at papalitan mo ng bago. Ngunit ikaw, hindi ka magbabago. At mananatili kang buhay kailanman.>>
At kahit kailan, hindi sinabi ng Diyos sa sinumang anghel ang ganito, <<Maupo ka sa aking kanan hanggang sa pasukuin ko sa iyo ang mga kaaway mo.>>
Kung ganoon, ano ang mga anghel? Ang mga angel, sila ang mga ispirito na naglilingkod sa Diyos at inuutusan niya sila upang maglingkod sa mga taong tatanggap ng kaligtasan.
Kaya dapat nating itanim sa puso natin ang mga katotohanan na narinig natin upang hindi tayo mailigaw.
Isipin ninyo ito. Noong una, ang Kautusan na ibinigay ng Diyos sa pamamagitan ng mga anghel, napatotohanang totoo at kung sinuman ang lumabag sa Kautusan, tumanggap sila ng parusa ayon sa ginawa nilang kasalanan.
Ganoon din sa atin. Hindi tayo makakaligtas sa parusa kung gagawin nating walang halaga ang dakilang kaligtasan na galing sa Diyos. Ang Panginoon Jesus ang unang nagpahayag tungkol sa kaligtasang ito at ang mga taong nakarinig sa kanya, sila ang nagpatotoo sa atin na talagang totoo iyan.
Pinatotohanan din ng Diyos ang kaligtasan sa pamamagitan ng mga tanda, kamanghamangha at himala, at sa pamamagitan ng mga karunungan na galing sa Ispirito niya na ibinigay niya sa mga mananampalataya ayon sa kalooban niya.
Ngayon, tungkol sa mundong sinasabi namin na parating, hindi ipinabahala ng Diyos iyan sa mga anghel kundi sa tao.
Sapagkat ito ang sinasabi sa Kasulatan, <<Diyos, ano ba ang tao upang alalahanin mo? Sino ba siya upang iyong alagaan?
Sa maiksing panahon, ginawa mong mas mababa ang kalagayan niya kaysa sa mga anghel. Ngunit pinarangalan mo siya katulad ng isang hari,
at ipinapasailalim mo sa kanyang kapangyarihan ang lahat ng bagay.>> Yong sinabi ng Kasulatan na ipinapasailalim sa tao ang lahat ng bagay, ang ibig sabihin darating ang araw na walang ano mang bagay na hindi maipapasailalim sa tao. Ngunit ngayon, hindi pa natin nakikita na naipapasailalim sa tao ang lahat ng bagay.
Ngunit kung tungkol kay Jesus, alam nating sa maikling panahon, naging mas mababa ang kalagayan niya kaysa sa mga anghel upang makaranas siya ng kamatayan. Namatay siya para sa lahat ng tao ayon sa kabutihan ng Diyos. At ngayon, binigyan siya ng kadakilaan at karangalan dahil pinagtiisan niya ang pagpapahirap hanggang sa kamatayan.
Ang Diyos ang gumawa ng lahat ng bagay at ginawa niya ang lahat para sa kanya. At tama lang na pinahintulutan niya na pahirapan si Jesus upang maging ganap siya bilang pinanggagalingan ng kaligtasan natin. Ginawa ng Diyos iyan upang marami ang maging anak niya at dadalhin niya sila sa kaharian niya.
Si Jesus ang naglilinis sa atin sa mga kasalanan natin. Siya at tayong nilinis niya ay iisa lang ang Ama natin. Kaya hindi tayo ikinahihiya ni Jesus na tawagin niya tayong mga kapatid niya.
Ito ang sinabi ni Jesus sa kanyang Ama, <<Ama kong Diyos, sa pagtitipon ng mga kapatid ko, ipapaalam kita at makikisama ako sa kanila na aawit ng pagpupuri sa iyo.>>
Sinabi pa ni Jesus, << Magtitiwala ako sa Diyos.>> At idinagdag pa niya, <<Nandito ako, kasama ang mga anak ng Diyos na ibinigay niya sa akin.>>
Ang mga anak ng Diyos na tinutukoy dito, tayong mga tao. Kaya si Jesus ay naging tao rin na katulad natin na may dugo at katawan upang sa pamamagitan ng pagkamatay niya, lubos niyang matalo si Satanas na pinanggalingan ng kamatayan ng lahat ng tao.
Sa ganoon, pinalaya niya tayo sa kapangyarihan ng takot, dahil noong una sa buong buhay natin, namumuhay tayong may takot dahil sa kamatayan.
Kaya malinaw na hindi mga anghel ang tinutulungan ni Jesus kundi tayong mga taong itinuturing niyang kaapuapuhan ni Abraham.
Kaya upang makatulong si Jesus sa ating mga kapatid niya, kailangan maging tao siya upang maranasan niya ang nararanasan natin. Sa ganoon, naging pinakapunong pari natin siya na maawain at tapat. Bilang pinakapunong pari natin, siya ang namamagitan sa atin at sa Diyos. Ibinigay niya ang sarili niya bilang handog upang siya ang maparusahan para mapatawad ang mga kasalanan natin.
At dahil siya mismo, naranasan niya ang kahirapan noong tinukso siya, kaya matutulungan niya ang mga nakakaranas ng tukso.
Kaya mga kapatid ko sa pananampalataya na katulad kong pinili ng Diyos upang makasama niya sa langit, isipin ninyo kung sino talaga si Jesus. Ayon sa paniniwala natin, siya ang sinugo ng Diyos para sa atin at siya rin ang pinakapunong pari na namamagitan sa atin sa Diyos.
Tapat siya sa Diyos na nagsugo sa kanya, katulad ni Moises na naging tapat sa pamamahala sa pamilya ng Diyos noong una.
Ngunit itinuturing ng Diyos si Jesus nang higit pang marangal kaysa kay Moises, sapagkat kung ihahalintulad sa bahay, higit na marangal ang nagtayo ng bahay kaysa sa bahay na itinayo.
Alam nating kung may bahay, may gumawa. Ngunit ang Diyos ang gumawa ng lahat ng bagay.
Tapat si Moises sa pamamahala sa pamilya ng Diyos noong una. Ngunit lingkod lang siya at ang mga ginawa niya ay pagpapakita lang ng mga bagay na ipapaalam ng Diyos sa darating na panahon.
Ngunit si Jesu Cristo, Anak siya ng Diyos na tapat na namamahala sa pamilya ng Diyos. At kasama din tayo sa pamilya ng Diyos kung mananatili tayong matatag at hindi natin ikinahihiya ang pag-asa natin.
Kaya makinig kayo sa sinasabi ng Ispirito ng Diyos, <<Kung maririnig ninyo ngayon na magsasalita ang Diyos, pakinggan ninyo siya!
Huwag ninyong patigasin ang inyong puso, katulad ng ginawa ng mga ninuno ninyo noong una. Sapagkat noong naglalakbay sila sa ilang, hindi nila sinunod ang Diyos kundi sinubukan pa nila siya.>>
Sinabi ng Diyos, <Kahit nakita na nila ang kamangha manghang ginawa ko sa loob ng 40 taon, sinubukan parin nila ako.
Kaya galit na galit ako sa mga taong iyon at sinabi ko, <Ang mga taong ito, palagi na lang silang lumalayo sa akin, at ayaw nilang sundin ang mga itinuturo ko sa kanila.>
Kaya sa galit ko, isinumpa kong hindi sila makakasama sa kapahingaan na inilaan ko para sa kanila.>>
Iyan ang sinabi ng Diyos tungkol sa mga ninuno natin. Kaya mga kapatid, mag-ingat kayo baka maging masama ang puso ninyo at hindi na kayo mananampalataya. At ang kahahantungan niyan, tatalikuran na ninyo ang Diyos na buhay.
Ang gawin naman ninyo, araw araw kayong magpalakasan sa pananampalataya habang may panahon pa upang walang sinuman sa inyong madaya ng kasalanan na magpapatigas sa puso ninyo.
Dahil kung mananatili tayong matatag sa pananampalataya natin kay Cristo mula pa sa simula hanggang sa katapusan, mananatili rin tayong kasama niya.
Isipin nating muli ang nasa Kasulatan, <<Kung maririnig ninyo ngayon na magsasalita ang Diyos, pakinggan ninyo siya! Huwag ninyong patigasin ang puso ninyo, katulad ng ginawa ng mga ninuno ninyo noong hindi sila sumunod sa utos ng Diyos.>>
Ngayon, sino yong mga taong hindi sumunod sa Diyos kahit narinig na nila ang tinig niya? Hindi ba't yong mga taong inilabas ni Moises sa bansa ng Egipto?
At sino yong pinagalitan ng Diyos sa loob ng apat napung taon? Hindi ba't yong mga taong nagkasala at namatay doon sa ilang?
At sino ang tinutukoy ng Diyos noong isinumpa niya na hindi sila makakasama sa kapahingahan na inilaan niya para sa kanila? Hindi ba't yong mga tao rin na hindi sumusunod sa kanya?
Kaya nalaman natin dito na hindi nila naranasan ang kapahingahan mula sa Diyos, dahil hindi sila sumampalataya sa kanya.
Ngunit kahit ganoon ang nangyari sa mga ninuno natin, nananatili pa rin ang pangako ng Diyos na mararanasan natin ang kapahingahan na galing sa kanya. Kaya mag-ingat kayo upang maranasan ninyong lahat ang kapahingahan na ipinangako niya.
Sapagkat katulad tayo ng mga ninuno natin na nakarinig ng Magandang Balita tungkol sa kapahingaang iyan. Ngunit sila, ginawa nilang walang kwenta ang narinig nila dahil hindi sila sumampalataya.
Tayong mga mananampalataya sa Diyos ang siyang makakaranas ng kapahingahan. Ngunit ang mga hindi sumampalataya, hindi nila mararanasan ang kapahingahan, dahil sinabi ng Diyos noong una, <<Sa galit ko, isinumpa kong hindi sila makakasama sa kapahingahan na inilaan ko para sa kanila.>> Iyan ang sinabi ng Diyos kahit nakalaan na ang kapahingahan mula pa ng likhain niya ang mundo.
Alam natin iyan sapagkat ito ang sinasabi sa Kasulatan tungkol sa ikapitong araw, <<Sa ikapitong araw, nagpahinga ang Diyos sa paglikha niya.>>
Isipin nating muli ang sinabi ng Diyos sa Kasulatan, <<Kailanman hindi sila makakasama sa kapahingahan na inilaan ko para sa kanila.>>
Dahil nga sa hindi pagsunod ng mga taong naunang nakarinig sa magandang balita tungkol sa ipinangako ng Diyos, hindi sila nakaranas ng kapahingahan. Ganoon paman, nananatili pa rin ang pangako ng Diyos na may mga makakaranas pa ng kapahingahan galing sa kanya.
Kaya pagkalipas ng matagal na panahon, naglaan din ang Diyos ng isa pang araw upang makapagpahinga tayo. Yong ibig sabihin ng <<ngayon>> noong sinabi ng Diyos sa pamamagitan ni David, <<Kung maririnig ninyo ngayon na magsasalita ang Diyos, huwag ninyong patigasin ang puso ninyo.>>
Alam din natin na naisama ni Josue ang mga Israelita sa Canaan na siyang lugar ng kapahingahan na ipinangako ng Diyos sa kanila. Pero hindi iyon ang totoong kapahingahan dahil sinabi ng Diyos ang tungkol sa isa pang araw ng pagpahinga na itinalaga niya.
Kaya sigurado tayo na may kapahingahan pa para sa mga taong pinaghaharian ng Diyos upang makapagpahinga tayo katulad ng pagpapahinga ng Diyos noong ikapitong araw.
Sapagkat kung sinuman ang naisama sa kapahingahan ng Diyos, makakapagpahinga din siya sa mga ginagawa niya, katulad ng pagpapahinga ng Diyos, pagkatapos niyang ginawa ang mundo.
Kaya pagsikapan nating sundin ang sinasabi ng Diyos upang makasama tayo sa kapahingahan niya. Huwag nating tularan ang mga tao noong una na hindi sumunod sa sinasabi ng Diyos, dahil baka hindi rin tayo makasama sa kapahingahan niya.
Sapagkat ang salita ng Diyos ay buhay at makapangyarihan. Para siyang matalim na matalim katulad ng espada na magkabila ang talim na maaaring tumagos hanggang sa kasukasuan at sa utak ng buto. Ganon din ang salita ng Diyos, dahil tumatagos siya sa loob ng puso at sa ispirito natin. Sa ganoon, malalaman kung tama o mali ang lahat ng malalalim na iniisip at hinahangad natin.
Walang makakapagtago sa Diyos dahil nakikita niya ang lahat. Lubos niya tayong kilala at mananagot tayo sa kanya.
Kaya patatagin natin ang pananampalatayang pinaniniwalaan natin, dahil meron tayong dakilang pinakapunong pari na walang iba kundi si Jesu Cristo na Anak ng Diyos. Pumunta siya sa langit upang mamagitan para sa atin.
Alam ng pinakapunong pari natin ang lahat ng kahinaan natin at naaawa siya sa atin, dahil kahit anuman ang pagsubok na dumarating sa atin, naranasan din niya. Ngunit kahit ganoon paman, hindi siya nagkasala.
At dahil meron na tayong pinakapunong pari, sa oras na kailangan natin ang tulong ng Diyos na maawain, huwag tayong mag-alinlangan na lumapit sa kanya, sapagkat siguradong kaaawaan at tutulungan niya tayo.
Ngayon, tungkol naman sa pinakapunong pari ng mga Israelita, pinipili siya sa mga kapwa niya tao at itinalaga siyang mamagitan para sa mga tao sa Diyos. Tungkulin niya ang magbigay sa Diyos ng mga kaloob na inihahandog ng mga tao at magpatulo ng dugo ng mga hayop sa altar upang mapatawad ang mga kasalanan nila.
At dahil tao rin ang pinakapunong pari na may mga kahinaan, mahinahon siya sa pakikisama niya sa mga taong walang alam at naligaw sa kasamaan.
Kaya dahil may kahinaan din ang pinakapunong pari, kailangan din niyang magbigay ng handog, hindi lang para sa kasalanan ng mga tao, kundi para din sa sarili niyang kasalanan.
Kahit sinumang tao, hindi niya maaaring piliin ang sarili niya upang maging pinakapunong pari. Dahil ang Diyos lang ang pipili sa kanya para sa mahalagang tungkulin, katulad ng pagpili niya kay Aaron na maging pinakapunong pari noong una.
Ganoon din naman, hindi si Cristo ang nagtaas sa sarili niya na maging pinakapunong pari natin, kundi ang Diyos ang pumili sa kanya. Sapagkat sinabi ng Diyos sa kanya, <<Ikaw ang Anak ko, at ako ang Ama mo.>>
At sinabi pa ng Dios sa ibang bahagi ng Kasulatan, <<Ikaw ang pari mapakailanman, katulad ng pagkapari ni Melquisedec.>>
Noong nandito pa sa mundo si Jesus, umiiyak siyang nananalangin at nagmamakaawa sa Diyos dahil siya lang ang makapagliligtas sa kanya sa kamatayan. At pinakinggan ng Diyos ang panalangin niya dahil lubos siyang nagpakababa at naging masunurin.
Sapagkat kahit Anak siya ng Dios, natutunan niya ang totoong pagsunod sa pamamagitan ng pagtitiis niya sa mga kahirapan.
Kaya sa ganoon, naging ganap siya at siya ang pinagmulan ng walang hanggang kaligtasan ng lahat ng sumusunod sa kanya.
Sapagkat itinalaga siya ng Dios na maging pinakapunong pari katulad ng pagkapari ni Melquisedec.
Marami pa sana ang sasabihin ko sa inyo tungkol sa pagkapari ni Jesus, pero mahirap ipaunawa sa inyo dahil hindi talagang pumapasok sa utak ninyo ang mga sinasabi ko.
Dapat nga sana nagtuturo na kayo dahil matagal na kayong mananampalataya. Ngunit hanggang ngayon, kailangan pa kayong turuan ng unang mga aral tungkol sa salita ng Diyos. Katulad pa kayo ng mga sanggol na nangangailangan pa ng gatas, dahil hindi pa ninyo kaya ang mga malalalim na pinag-aaralan na maihahalintulad sa matigas na pagkain.
Ang mga nabubuhay sa gatas, ay mga sanggol at hindi pa nila alam kung ano ang mabuti at masama.
Ngunit ang kumakain ng matitigas na pagkain, nasa tamang idad na sila. Ibig sabihin, sanay na sila sa malalalim na pinag-aaralan at alam na nila kung ano ang mabuti at masama.
Kaya bilang matagal ng mananampalataya, hindi na natin dapat pag-aralan ang unang mga aral tungkol kay Cristo, kundi ang pag-aralan natin ay yong malalim na mga aral upang tumanda tayo sa pananampalataya. Huwag na tayong pabalik-balik sa mga unang itinuro sa atin tungkol sa pagsisisi at pagtalikod sa mga gawang walang kabuluhan, at tungkol sa pananampalataya sa Dios,
mga aral tungkol sa pagbawtismo, pagpapatong ng kamay sa ulo, muling pagkabuhay ng mga patay, at ang paghatol ng Dios sa magiging kalagayan ng bawat isang tao sa kailan man. Alam na natin ang mga aral na iyan.
Kaya kung kalooban ng Diyos, ipagpatuloy natin ang mas malalim na mga aral.
Dahil kung tatalikuran ng isang tao ang pananampalataya niya kay Jesu Cristo, hindi na siya mahihikayat magsisi upang bumalik kay Jesus. Ang taong iyan, noong unang sumampalataya, naliwanagan na ang kanyang isip, nakaranas na siya ng regalo mula sa Diyos, at isa na siya sa mga taong tumanggap ng Ispirito niya.
Nakaranas na siya ng kabutihan ng salita ng Diyos at naramdaman niya sa buhay niya ang kapangyarihang ng Diyos na ipapakita sa huling panahon.
Ngayon, sa kabila ng lahat ng iyan, kung tatalikuran pa niya ang pananampalataya niya kay Jesus, hindi na siya mahikayat pang magsising muli, dahil parang ipinapako na niya ulit sa krus ang Anak ng Diyos at ipinapahiya sa harapan ng maraming tao.
Maihahalintulad tayo sa dalawang klase ng lupa na sinasaka. Ang lupang palaging napapatakan ng ulan, tinutubuan ng mga halaman na namumunga ng magandang ani na pinapakinabangan ng magsasaka. Kaya ang lupang iyon ay pagpapalain ng Diyos.
Pero kung puro damo lang at matinik ang tumutubo doon, wala talagang pakinabang ang lupang iyon. Kaya isusumpa lang siya ng Diyos at susunugin.
Mga minamahal kong kapatid, kahit ganito ang sinasabi namin, nakatitiyak kami na mas mabuti ang kalagayan ninyo, ayon sa kaligtasan na natanggap ninyo.
Dahil makatuwiran ang Diyos at hindi niya kakalimutan ang mabubuting ginawa ninyo at ang pagmamahal ninyo sa kanya na inyong ipinakita at patuloy ninyong ipinapakita sa pamamagitan ng pagtulong ninyo sa katulad ninyong pinili ng Diyos.
Mga minamahal naming kapatid, ang gusto namin sa bawat isa sa inyo, ipagpatuloy ninyo ang ganyan pamumuhay ninyo nang may pag-asa hanggang sa katapusan upang siguradong matanggap ninyo ang kabutihan na hinihintay ninyo. Buong puso ninyong ipagpatuloy iyan
upang hindi kayo maging tamad, kundi tularan ninyo ang mga taong may pananampalataya sa Diyos na matiyagang naghihintay hanggang sa natanggap nila ang mga ipinangako niya.
Tignan natin si Abraham. Noong nangako ang Diyos sa kanya, hindi gumamit ang Diyos ng ibang pangalan upang patotohanan ang pangako niya, kundi ginamit niya ang sarili niyang pangalan dahil wala ng mas mataas pa sa kanya.
Sinabi niya, <<Abraham, nangangako ako sa iyo na pagpapalain kita at pararamihin ko ang iyong mga lahi. Ako ang Diyos na nagsasabi sa iyo niyan.>>
Kaya nang matiyagang naghintay si Abraham, natanggap nga niya ang ipinangako ng Diyos sa kanya.
Alam natin na kung may tao na gusto niyang patotohanan na talagang totoo ang sinasabi niya, sa panunumpa niya, gumagamit siya ng pangalan ng isang taong mas mataas pa sa kanya upang sa ganoon mapatotohanan niya na totoo ang pinag-uusapan nila.
Ganyan din ang ginawa ng Diyos. Pinatotohanan niya ang pangako niya sa pamamagitan ng panunumpa upang maipakita niya sa mga taong pinangakuhan niya na hindi nagbabago ang isip niya.
At ang dalawang iyan, ang pangako at ang panunumpa niya, talagang hindi nagbabago dahil hindi sinungaling ang Diyos, may kasiguraduan tayo habang naghihintay tayo sa mga ipinangako niya sa atin.
Ang katiyakang iyan ay nagpapalakas ng loob natin at nagdadala sa atin hanggang sa kabila ng malapad na kortina na pinangtabing na siyang tumatakip sa kinaroroonan ng Diyos.
Doon unang pumasok si Jesus upang humarap sa Diyos para sa atin, sapagkat siya ang naging pinakapunong pari natin kailanman, katulad ng pagkapari ni Melquisedec.
Si Melquisedec, hari siya sa bayan ng Salem noong panahon ni Abraham. At pari siya na naglilingkod sa Kataas-taasang Diyos. Ngayon isang araw, nakipaglaban sina Abraham sa mga hari at nanalo sila. Nang pauwi na sina Abraham, sinalubong sila ni Melquisedec at sinabi niya, <<Abraham, pagpalain ka ng Diyos.>>
Pagkatapos, ibinigay ni Abraham kay Melquisedec ang ikasampong bahagi ng lahat ng naagaw niya sa pakikipaglaban. Ngayon, ang ibig sabihin ng pangalang Melquisedec <Matuwid na Hari>. At dahil hari siya sa Salem, na ang ibig sabihin kapayapaan, tinatawag din siyang <<Hari ng kapayapaan.>>
Walang naisulat tungkol sa ama o sa ina ni Melquisedec, kahit sa mga ninuno niya. At wala rin naisulat tungkol sa pagkasilang sa kanya at sa pagkamatay niya. Katulad siya ng Anak ng Diyos, dahil walang hanggan ang pagkapari niya.
Tignan natin kung gaano kadakila si Melquisedec! Kahit si Abraham, ang ama ng lahi natin, nagbigay din sa kanya ng ikasampong bahagi na galing sa naagaw niya sa pakikipaglaban niya.
Ayon sa Kautusan na ipinasulat kay Moises, ang mga pari na galing sa lahi ni Levi, kailangan nilang kumuha ng ikasampong bahagi ng kayamanan nila na kapwa nila Isralita, kahit nanggaling silang lahat kay Abraham.
Ngunit kahit hindi kabilang si Melquisedec sa lahi ni Levi, binigyan pa rin siya ni Abraham ng ikasampong bahagi ng ari-arian niya. At siya rin ang nagsabi kay Abraham na, <<Pagpalain ka ng Diyos>> kahit si Abraham ang taong pinangakuan ng Diyos.
At alam natin na higit na dakila ang nagpapala kaysa sa pinagpapala.
Alam din natin na ang mga paring Levita, sila ang binibigyan ng ikasampong bahagi, kahit mga tao lang sila na may kamatayan. Ngunit si Melquisedec ang binigyan ni Abraham ng ikasampong bahagi, ayon sa Kasulatan, nanatili siyang buhay.
At kahit si Levi ang pinagmulan ng mga pari na dapat bigyan ng ikasampong bahagi, parang nagbigay din siya kay Melquisedec ng ikasampong bahagi sa pamamagitan ni Abraham.
Masasabi natin iyan dahil kahit wala pa si Levi sa panahong iyon, nandoon na siya sa katawan ng ninuno niyang si Abraham.
Isipin pa natin. Noong panahon ni Moises, ibinigay ng Diyos ang Kautusan sa mga Israelita. Si Aaron at ang mga kapwa niya kapuapuhan ni Levi, sila ang itinalagang naging mga pari upang maghandog ng mga hayop na pinatulo ayon sa Kautusan. Ngunit ang ginagawa nilang iyan, walang kapangyarihang makaalis ng mga kasalanan upang maging matuwid ang mga tao sa paningin ng Diyos. Kaya, kailangan may ibang pari na kapalit nila na katulad ng pagkapari ni Melquisedec na hindi na katulad ng pagkapari ni Aaron na kaapuapuhan ni Levi.
At sa pagpapalit ng pagkapari, kailangan ding palitan ang kautusan na sinusunod nila.
Ang Panginoon nating Jesus ang siyang tinutukoy na ipinalit sa mga paring Levita, dahil malinaw na galing siya sa tribo ng Juda at hindi sa tribo ni Levi. At kahit kailanman, wala pang naglingkod bilang pari na galing sa tribo ng Juda. Dahil noong sinabi ni Moises kung sino ang maaaring maging pari, wala siyang sinabi tungkol sa lahi ni Juda.
<range>
Kaya lalo pang naging malinaw na napalitan na ang mga paring Levita dahil may bagong pari na ngayon na si Jesus at ang pagkapari niya ay katulad ni Melquisedec.
Naging pari si Jesus, hindi batay sa sinasabi ng Kautusan kung kaninong lahi ang pagmumulan ng mga pari, kundi naging pari siya dahil sa kapangyarihan ng buhay niyang walang hanggan.
Dahil ito ang sinasabi ng Kasulatan tungkol sa kanya, <<Ikaw ang pari magpakailanman, katulad ng pagkapari ni Melquisedec.>>
Kaya pinalitan ng Diyos ang kautusan na sinusunod ng mga paring Levita, dahil hindi makakatulong sa atin iyan upang makalapit tayo sa Diyos,
dahil walang maaaring maging matuwid sa paningin niya sa pamamagitan ng pagsunod sa Kautusan. Kaya iyan ang dahilan kung bakit binigyan tayo ng Diyos ng mas mabuting paraan upang siguradong makalapit tayo sa kanya.
Ang bagong paraang ito, lalo pang mabuti sa dating paraan dahil sumumpa ang Diyos. Noong ginawa niyang pari ang mga lahi ni Levi, hindi siya sumumpa.
Ngunit nang ginawa niyang pari si Jesus, sumumpa siya. Ganito ang sinabi niya kay Jesus, <<Ako ang Diyos. Ipinapangako ko na ikaw ang pari magpakailanman. At hindi magbabago ang disisyon ko.>>
Kaya si Jesus, ang siyang kasiguraduhan natin na tutuparin ng Diyos ang mas mabuting kasunduan na ginawa niya ngayon sa mga tao.
Noong una, marami ang mga pari dahil kung namatay ang isa, kailangan palitan siya ng isa upang maipagpatuloy ang ginagawa nila bilang mga pari.
Ngunit si Jesus, wala siyang kamatayan. Kaya ang pagkapari niya ay mananatili magpakailanman.
At dahil diyan, maililigtas niyang kailanman ang sinumang taong lalapit sa Diyos sa pamamagitan niya, dahil nabubuhay siya kailanman upang mamagitan sa atin at sa Diyos.
Kaya si Jesus lang ang karapatdapat na maging pinakapunong pari natin dahil banal siya, walang masamang makikita sa kanya, wala siyang kasalanan, nakahiwalay siya sa mga taong makasalanan at binigyan siya ng Diyos ng karangalan na higit pa sa lahat ng nandoon sa langit.
Hindi siya katulad ng ibang mga pinakapunong pari na kailangang magbigay ng handog araw-araw para sa kasalanan nila at pagkatapos, para sa mga kasalanan ng mga tao. Kundi si Jesus, minsan lang niya inihandog ang sarili niyang buhay upang mapatawad ang mga kasalanan ng lahat ng tao. Sapat na iyan at hindi na niya kailangan ulit-ulitin.
Ayon sa Kautusan na ipinasulat kay Moises, ang naging pinakapunong pari ng mga Israelita ay mga tao lang na may kahinaan. Ngunit pagkaraan ng panahong iyon, sumumpa ang Diyos na ang Anak niya ang itatalaga niyang maging pinakapunong pari dahil ganap siya kailanman.
Mga kapatid ko, ito ang ibig sabihin ng sinabi ko sa inyo. Totoong may pinakapunong pari na tayo na siyang nakaupo sa kanan ng trono ng Kataas-taasang Diyos na nasa langit.
Bilang pinakapunong pari, naglilingkod siya sa totoong Pinakabanal na Lugar na hindi ginawa ng tao kundi ginawa ng Diyos.
Ang bawat pinakapunong pari dito sa mundo ay itinalaga upang maghandog ng mga hayop na pinatulo ang dugo at ibang kaloob. Kaya ang pinakapunong pari natin sa langit, kailangan may ihandog din siya sa Diyos.
Kung nandito pa siya sa mundo, hindi siya maaaring maging pari dahil meron nang mga pari na naghahandog ayon sa Kautusan.
Ang paghahandog na ginagawa nila ay nagpapakita lang tungkol sa ginagawa sa langit. Alam natin iyan dahil nang itatayo na ni Moises ang Toldang Pinagpupurihan, mahigpit na ipinagbilinan ng Diyos sa kanya, <<Kailangan mong sundin ang planong ipinakita ko sa iyo sa bundok kung paano mo gagawin ang Toldang Pinagpupurihan.>>
Ngunit ang mga ginagawa ni Jesus bilang pinakapunong pari ay higit pang dakila kaysa sa mga ginagawa ng mga naunang pari dito sa mundo. Dahil sa pamamagitan niya, natanggap natin ang bagong kasunduan ng Diyos. At ang bagong kasunduhan ay mas mabuti pa kaysa sa nauna dahil nakasalalay ito sa mas mabubuting pangako ng Diyos.
Kung wala sanang pagkukulang ang unang kasunduan, hindi na kailangan ang bagong kasunduan.
Ngunit nakita ng Diyos na talagang may pagkukulang ang pagsunod ng mga tao sa unang kasunduan. Kaya sinabi niya, <<Darating ang panahon na gagawa ako ng panibagong kasunduan sa kaapuapuhan ng Israel at sa kaapuapuhan ng Juda.
Ang bagong kasunduan ay hindi katulad ng unang kasunduan na ginawa ko para sa mga ninuno nila noong inilabas ko sila sa bansa ng Egipto. Hindi nila sinunod ang kasunduan ko sa kanila. Kaya pinabayaan ko sila.>>
Sinabi parin ng Diyos, <<Pagdating ng panahong iyon, ito ang bagong kasunduan na gagawin ko sa kaapuapuhan ng Israel. Ibibigay ko sa puso nila ang mga utos ko at itatatak ko sa isip nila. Ako ang kikilalanin nilang Diyos nila at sila ang magiging taong sakop ko.
Hindi na nila kailangan turuan ang mga kababayan nila o sabihin sa mga kapatid nila, <<Mga kapatid, dapat ninyong kilalanin ang Panginoon na siyang Diyos.>> Hindi na nila kailangan ituro iyan, dahil sa panahong iyon kikilalanin ako ng lahat, may tungkulin man o wala.
Dahil patatawarin ko ang mga kasamaan nila at kalilimutan ko ang kanilang mga kasalanan.>>
Kaya nang sinabi ng Diyos na may bagong kasunduan, ipinakita niya na inalis niya ang halaga ng unang kasunduan. At kahit anumang bagay na wala ng halaga at luma na, hindi magtatagal, mawawala na.
Ang unang kasunduan noong una ay may mga kautusan tungkol sa tamang pagpupuri sa Diyos at kung paano gagawin ang toldang pinagpupurihan dito sa mundo.
Kaya nagtayo ang mga tao ng isang malaking tolda. Sa pasukan ng Toldang Pinagpupurihan may kortina na pinangtabing. At sa gitna ng Tolda may malapad na kortina na pinanghati bilang pagitan sa dalawang silid. Ang unang silid, tinatawag na Banal na Lugar kung saan naroon ang isang patungan ng ilaw na may pitong ilaw at mesang may tinapay na inihahandog sa Diyos.
Ang pangalawang silid, tinatawag na Pinakabanal na Lugar.
Makikita doon ang pinaghahandugan na pinagsusunugan ng insensu at ang kahon na tinatawag na Kahon ng Kasunduan. Ang pinaghahandugan at ang kahon ay parehong tinakpan ng gintu. Sa loob ng kahon, nandoon ang gintong banga na pinaglagyan ng tinapay na tinatawag na mana, ang tungkod ni Aaron na nagkaroon ng dahon, at ang mga tapyas na bato na pinagsulatan ng Kautusan ng Diyos.
Sa ibabaw ng kahon, may dalawang angel na gawa sa ginto. Ang mga angel na iyan ay tanda na naroon ang Ispirito ng Diyos. At ang parehong pakpak nila ay lumililim sa ibabaw ng kahon kung saan iwiniwisik ng mga pari ang dugo ng hayop upang mapatawad ang kasalanan ng mga tao. Ngunit hindi muna namin maipaliwanag ng isa isa iyan ngayon.
Noong una, ganyan ang pagkaayos ng Toldang Pinagpupurihan At araw araw pumapasok ang mga pari sa unang silid ng Tolda upang gawin ang tungkulin nila.
Ngunit ang pinakapunong pari lang ang maaring makapasok sa Pinakabanal na Lugar at isang beses lang sa isang taon. Sa bawat pagpasok niya doon, nagdadala siya ng dugo ng hayop bilang handog para sa ginagawa ng mga tao sa hindi nila alam kasalanan na pala.
Sa ginagawang iyon ng pinakapunong pari, ipinapakita ng Ispirito ng Diyos na walang sinumang tao na maaaring makapasok sa Pinakabanal na Lugar habang nandiyan pa ang unang bahagi ng Toldang Pinagpupurihan nila.
Noong una, ang Tolda at ang lahat ng nandoon ay nagpapaalam lang tungkol sa magagandang bagay na nakita na ngayon. Dahil ang mga hayop na pinatulo ang dugo at ibang handog at kaloob ay hindi makakapaglinis ng kalooban ng mga taong nagpupuri sa Diyos sa loob ng Tolda.
Sapagkat ang nakaugalian nilang iyon ay ayon lang sa mga kautusan tungkol sa inumin at mga pagkain na maaari nilang kainin at tungkol sa paglilinis ng mga gamit at sa katawan nila. Ang mga kautusang iyon, ay tungkol lang sa mga kailangan na sundin hanggang sa mga darating na panahon na papalitan ng Diyos ng bagong kassunduwan.
Ngunit ngayon, dumating na si Cristo, ang pinakapunong pari natin at sa pamamagitan niya, nararanasan na natin ang kabutihan ayon sa bagong kasunduan. Bilang pinakapunong pari, pumasok si Cristo sa mas dakila at mas ganap na Pinakabanal na Lugar l na hindi ginawa ng tao at wala sa mundong ito.
Nakapasok siya doon, hindi sa pamamagitan ng dugo ng kambing o biserong baka, kundi sa pamamagitan ng sarili niyang dugo. Minsan lang siya pumasok sa Pinakabanal na Lugar, at hindi na niya kailangan pang ulit-ulitin, dahil tinubos na niya tayo sa mga kasalanan natin upang maligtas tayo magpakailanman.
Ngayon, ayon sa Kautusan na ipinasulat kay Moises, kapag ang isang tao ay itinuturing na marumi sa paningin ng Diyos, kailangan siyang wisikan ng dugo ng kambing at toro na pinatulo ang dugo. Sa ganoong paraan, muli siyang magiging malinis ayon sa Kautusan.
At kung ang dugo ng hayop ay nakakapaglinis, hindi ba't lalo na ang dugo ni Cristo? Oo! Talagang nakakapaglinis ang dugo niya sa puso natin upang hindi na natin isipin ang dati nating mga ginawa na walang kabuluhan kundi maglingkod tayo sa Diyos na buhay. Sapagkat sa pamamagitan ng Ispirito ng Diyos na walang hanggan, ibinigay ni Cristo ang sarili niya bilang handog na walang makikitang masama o kakulangan sa paningin ng Diyos.
Iyan ang dahilan kaya si Cristo ang namamagitan sa mga tao at sa Diyos sa bagong kasunduan. Dahil sa pagkamatay niya, tinubos niya ang mga tao sa mga kasalanan na ginawa nila noong sakop pa sila ng unang kasunduan. Kaya ngayon, matatanggap ng lahat ng pinili ng Diyos na walang hanggang kabutihan na ipinangako niya.
Maihahalintulad iyan sa isang kasulatan tungkol sa pagmamana. Kailangan may katibayan na talagang patay na ang gumawa upang may halaga ang kasulatan.
Dahil wala pang halaga ang kasulatan tungkol sa pagmamana habang buhay pa ang gumawa.
Kaya kahit ang unang kasunduhan ng Diyos ay wala pang halaga iyan habang wala pang hayop na pinatulo ang dugo.
Kaya ganito ang ginawa ni Moises. Ipinaalam niya sa mga tao ang bawat utos sa Kautusan at pagkatapos, kumuha siya ng dugo ng baka at kambing na pinatulo at inaluhan ng tubig. Kumuha din siya ng balahibo ng tupa na kinulayan ng pula at tinali sa sanga ng isopo. Isinawsaw niya ito sa dugo at pagkatapos winisik niya sa mga tao at sa pinagsulatan ng Kautusan na nakarolyo.
At sinabi niya sa kanila, <<Ang dugong ito ang siyang nagpapatibay sa kasunduan ng Diyos na kailangan ninyong sundin.>>
Winisikan din ni Moises ng dugo ang Toldang Pinagpupurihan at ang lahat ng bagay doon na na ginagamit sa pagpupuri.
Sapagkat ayon sa Kautusan, ang lahat ng mga bagay ay nililinis sa pamamagitan ng dugo upang maging malinis sa paningin ng Diyos. At kung walang dugong tumulo bilang handog sa Diyos, wala ding kapatawaran ang mga tao sa kasalanan nila.
Kaya nga, kailangang linisin sa pamamagitan ng dugo ng hayop ang mga bagay sa Toldang Pinagpupurihan na parang halimbawa lang ng mga bagay na nasa langit. Ngunit ang mga bagay na nasa langit, kailangan linisin sa mas mabuting handog.
Dahil hindi pumasok si Cristo sa isang banal na lugar dito sa mundo na ginawa lang ng tao at halimbawa lang ng totoong banal na lugar, kundi pumasok siya mismo sa langit. At ngayon nandoon na siya sa harapan ng Diyos na namamagitan para sa atin.
Ang pinakapunong pari sa mundo ay pumapasok sa Pinakabanal na Lugar taon taon, at sa bawat pagpasok niya, nagdadala siya ng dugo ng hayop bilang handog. Ngunit si Cristo ay minsan lang naghandog ng kanyang sarili, at hindi na niya ulit-ulitin.
Dahil kung kailangang niyang ulit-uliting mamatay, ilang beses na sana siyang namatay, Ngunit ngayon sa mga huling araw na ito, minsan lang pumunta si Cristo dito sa mundo upang alisin ang mga kasalanan natin sa pamamagitan ng paghahandog niya ng kanyang sarili at sa pamamagitan ng paghahandog ng kanyang sarili .
Itinakda sa mga tao ang minsan lamang mamatay at pagkatapos, paghuhukom na ng Diyos.
Ganoon din, minsan lang namatay si Cristo, noong inihandog niya ang kanyang sarili upang alisin ang kasalanan natin. At babalik siya ulit dito sa mundo, hindi upang muli siyang mamatay para sa kasalanan ng mga tao, kundi upang kunin niya ang mga taong naghihintay sa kanya.
Ang Kautusan na ibinigay ng Diyos kay Moises ay hindi ganap kundi pagpapakita tungkol sa mabubuting bagay sa kapamilatan Jesus. Kaya ang mga handog ng mga taong lumalapit at nagpupuri sa Diyos ay hindi talagang nakakatulong sa kanila upang maging matuwid sa paningin niya kahit taon taon pa silang maghandog ayon sa Kautusan.
Dahil kung nilinis na sila sa pamamagitan ng mga handog, hindi na sana nila iniisip ang kasalanan nila at hindi na nila kailangan pang maghandog.
Ngunit ang paghahandog na ginagawa nila ay taon taon nila ang siya pang nagpapaalala ng kasalanan nila.
Sapagkat hindi talaga makakapag-alis ng kasalanan ang dugo lang ng mga toro at kambing na inihahandog nila.
Kaya nang dumating si Cristo dito sa mundo, sinabi niya ito sa Diyos, <<Hindi mo gusto ang mga handog at kaloob ng mga tao. Kaya binigyan mo ako ng katawan upang ihandog ko sa iyo.
Hindi ka natuwa sa mga hayop na sinusunog sa altar at sa iba pang mga handog para sa kasalanan.
Kaya sinabi ko sa iyo, <<Amang Diyos, nandito ako upang tuparin ang kalooban mo, ayon sa isinulat sa Kasulatan tungkol sa akin.>>
Isipin natin kung ano sinabi ni Cristo. Una, sinabi niya ayaw ng Diyos ang mga handog at kaloob ng mga tao, ang mga hayop na sinusunog sa pinaghahandugan at iba pang mga handog para sa kasalanan. Hindi iyan ang kalugudlugod sa kanya kahit ang lahat ng iyon ay inihahandog ayon sa Kautusan.
Pagkatapos, sinabi ni Cristo sa Diyos, <<Nandito ako upang tuparin ang kalooban mo.>> Kaya inalis na ng Diyos ang halaga ng dating paraan ng paghahandog at pinalitan niya ng paghahadog ni Cristo.

Ang mga pari ng mga Israelita, araw araw silang naglilingkod at paulit-ulit silang naghahandog sa Diyos, kahit ang mga handog nila ay hindi makakaalis ng kasalanan.
Ngunit si Cristo, minsang lang niyang inihandog ang kanyang sarili para sa mga kasalanan natin at sapat na iyan. Pagkatapos, umupo siya sa kanan ng Diyos.
At ngayon, hinihintay na lang niya ang panahon na pasukuhin ng Diyos sa kanya ang mga kaaway niya.
Kaya sa pamamagitan ng minsanang paghahandog ni Cristo, ginawa niyang ganap kailanman ang mga taong nilinis niya.
Ang Ispirito ng Panginoon ang nagpatotoo tungkol diyan. Ito ang sinabi ng Panginoon sa pamamagitan ng Ispirito niya,
<<Pagdating ng panahong iyon, ito ang bagong kasunduan na gagawin ko sa mga tao ko. Ibibigay ko sa puso nila ang mga utos ko, at itatatak ko sa isip nila.>>
Sinabi pa ng Panginoon, <<Kakalimutan ko na ang mga kasalanan nila at masasamang gawa nila.>>
Kaya dahil pinatawad na ng Diyos ang mga kasalanan natin, hindi na natin kailangan pang gawin ang paghahandog para sa mga kasalanan natin.
Kaya mga kapatid, dahil sa dugo ni Jesus, maaari na tayong pumasok sa Pinakabanal na Lugar ng walang takot.
Sapagkat sa pamamagitan ng paghahandog ni Jesus ng kanyang katawan, binuksan niya sa atin ang bago at buhay na daan patungo sa Pinakabanal na Lugar na nasa kabila ng malapad na kurtina na pinangtabing.
Makapangyarihan ang ating pinakapunong pari na si Jesus na namamahala sa pamilya ng Dios!
Kaya lumapit tayo sa Diyos nang buong puso at may matatag na pananampalataya. Lumapit tayo sa kanya na malinis na ang ating kalooban, dahil parang nawisikan na ng dugo ni Jesus ang mga puso natin at parang hinugasan na ng malinis na tubig ang katawan natin.
Manatili tayong may kasiguraduhan at huwag tayong mag-alinlangan tungkol sa kabutihan na sinasabi natin na matatanggap natin sa darating na panahon. Dahil tapat ang Diyos at tutuparin niya ang ipinangako niya sa atin.
Pagsikapan nating mahikayat ang bawat isa na magmahalan at palaging gumawa ng mabuti.
Huwag kayong magsawang makipagtipon bilang mga mananampalataya, tulad ng nakaugalian na ng ilan, kundi palakasin ninyo ang loob ng bawat isa, lalo na ngayon, malapit na ang pagbabalik ni Jesus.
Pagkatapos nating malaman ang katotohanan tungkol sa paghahandog ni Jesus at kung ipinagpapatuloy pa natin ang paggawa ng kasalanan, wala na talagang ibang handog ang maibibigay upang mapatawad ang mga kasalanan natin.
Walang ibang naghihihintay sa mga taong lumalaban sa Diyos, kundi ang nakakatakot na paghuhukom at ang nagliliyab na apoy.
Isipin natin ito. Noong una, ang sinumang lumalabag sa Kautusan na ipinasulat kay Moises ay pinapatay ng walang awa kung napatotohanan ng dalawa o tatlong nakakita ang paglabag niya.
Ngayon, kung pinapatay ang taong lumalabag sa Kautusan, lalo na ang taong lumalait sa Anak ng Diyos. Mas mabigat ang parusang matatanggap niya, dahil ginagawa niyang walang kabuluhan ang dugo ni Jesus na siyang naglinis sa mga kasalanan niya at nagpatibay sa Kasunduan ng Diyos. Kahit ang Ispirito ng Diyos ang nagbigay sa atin ng kabutihan niya ay nilait din niya. Kaya talagang mabigat ang parusang ibibigay sa taong iyan!
Alam natin iyan dahil alam nating ang Diyos talaga ang nagsalita, <<Ako ang maghihiganti, ako ang magpaparusa.>> At may nakasulat ding ganito, <<Ang Diyos ang maghuhukom sa mga taong pinaghaharian niya.>>
Nakakatakot talaga ang pagpaparusa ng Diyos na buhay!
Ngunit kayong mga kapatid ko, alalahanin ninyo ang kalagayan ninyo nang naliwanagan na ang isipan ninyo. Kahit sobrang pagpapahirap nila dahil sa pananampalataya ninyo, nagtiis parin kayo at hindi sumuko.
Kung minsan, nilalait kayo at inuusig sa harapan ng mga tao. At kung minsan din, sinasamahan ninyo ang mga kapatid na dumaranas ng ganyang pagsubok.
Dahil sa oras na nakabilanggo ang mga kapatid ninyo, dinadamayan ninyo sila. At kahit inaagaw na ang mga ari-arian ninyo, nagtitiis parin kayo ng may tuwa dahil alam ninyong may nakahanda na para sa inyo na mas mabuting kayamanan na hindi mawawala kailanman.
Kaya manatili kayong matatag sa pananalig sa Diyos at huwag kayong sumuko dahil may nakahanda para sa inyo na mas mabuting gantimpala.
Kailangan ninyong magtiis upang masunod ninyo ang kalooban ng Diyos. Sa ganoon, matatanggap ninyo ang ipinangako niya sa inyo.
Sapagkat sinasabi sa Kasulatan, <<Ang hinihintay ninyong darating, malapit na. Hindi na siya magtatagal.>>
At sinabi pa ng Diyos, <<Ang taong matuwid sa paningin ko, mabubuhay siya ayon sa pananampalataya niya. Ngunit kung tatalikod siya sa akin, hindi na siya kalugudlugod sa akin.>>
Ngunit tayo mga kapatid, hindi tayo kasama sa mga taong tumatalikod sa Diyos na mapupunta sa walang hanggang kaparusahan, kundi kasama tayo sa mga mananampalatayang maliligtas.
Ngayon, kung may pananampalataya tayo sa Diyos, may kasigurahan tayo na matatanggap natin ang hinihintay natin at sigurado tayo na talagang totoo ang mga bagay na hindi pa natin nakikita.
At dahil ganyan din ang pananampalataya ng mga ninuno natin, kinalugdan sila ng Diyos.
Sa pamamagitan ng pananampalataya natin, nauunawaan natin na ginawa ng Diyos ang mundo at langit sa pamamagitan ng salita niya. Kaya ang lahat ng bagay na nakikita natin ay nagmula sa mga bagay na hindi nakikita.
Isipin natin si Abel. Dahil sa pananampalataya niya, naghandog siya sa Diyos ng mas mabuting handog kaysa sa handog ng kapatid niyang si Cain. At dahil sa pananampalataya niya, itinuring siya ng Diyos na matuwid, dahil tinanggap ng Diyos ang mga handog niya. Kaya kahit patay na si Abel, may maituturo pa siya sa atin sa pamamagitan ng pananampalataya niya.
Dahil sa pananampalataya ni Enoc, hindi siya namatay kundi buhay siyang dinala siya ng Diyos sa langit. Magmula noon, hindi na siya nakita sa lupa. Sinasabi sa Kasulatan na naging kalugudlugod si Enoc sa.
Ngunit ang taong walang pananampalataya, hindi siya nakalulugod sa Diyos. Sapagkat kung sinuman ang lumalapit sa Diyos, dapat niyang paniwalaan na may Diyos at dapat din niyang paniwalaan na nagbigay ang Diyos ng gantimpala sa mga taong humahanap sa kanya.
Tingnan natin si Noe. Dahil sa pananampalataya niya, pinaniwalaan niya ang babala ng Diyos tungkol sa malaking baha na padating. Kaya sinunod niya ang utos ng Diyos. Gumawa siya ng barko upang maligtas siya at ang kanyang pamilya. At dahil sa pananampalataya niya, itinuring siya ng Diyos na matuwid, ngunit ang mga tao sa mundo, hinatulan sila dahil wala silang pananampalataya sa Diyos.
Ganoon din naman si Abraham. Dahil sa pananampalataya niya, sinunod niya ang Diyos noong pinapunta siya sa lugar na ipinangako ng Diyos na ibibigay sa kanya sa darating na panahon. Umalis siya kahit hindi niya alam kung saan ang lugar na pupuntahan niya.
At dahil din sa pananampalataya niya, nanatili siya bilang dayuhan sa lugar na ipinangako ng Diyos na ibibigay sa kanya sa darating na panahon. Tolda lang ang tinitirahan ni Abraham. Ganoon din ang tinitirahan ng anak niyang si Isaac at ang apo niyang si Jacob na magmamana rin sa ipinangako ng Diyos.
Kahit ganyan, nagtiis si Abraham dahil ang tunay na lugar na hinihintay niya ay isang bayan na may matibay na pundasyon, na ang Diyos mismo ang nagplano at nagtayo.
Dahil sa pananampalataya ni Abraham, nagkaroon siya ng anak kay Sara kahit baog siya at matanda na sila, dahil naniwala si Abraham na tutuparin ng Diyos ang pangako niya na manganganak si Sara.
Kaya mula sa isang tao, na si Abraham na wala nang pag-asang magkakaanak pa, ay nagmula pa sa kanya ang isang lahing kasing dami ng mga bituin sa langit at mga buhangin sa tabi ng dagat na hindi mabilangbilang.
Ang lahat ng taong iyan ay namatay na mananampalataya pa sa Diyos. Noong nabubuhay pa sila, hindi pa nila natanggap ang mga ipinangako ng Diyos, pero sigurado parin sila na darating ang araw, matatanggap nila ang hinihitay nila, Itinuturing nilang dayuhan ang kanilang sarili dito sa mundo.
Ang mga taong nagsasabi ng ganyan tungkol sa kanilang sarili ay ipinapakita nila na naghahanap sila ng sarili nilang lugar.
Hindi nila iniisip ang lugar na iniwan nila, dahil kung ganyan, maaari pa silang makabalik doon.
Pero hindi ganyan, dahil ang gustong gusto nilang puntahan, yong napakagandang lugar na walang iba kundi ang bayan na nasa langit. Kaya hindi ikinahihiya ng Diyos na tawagin siyang Diyos nila. Totoo iyan dahil talagang may inihanda siyang bayan doon sa langit para sa kanila.
Isipin natin si Abraham, noong gusto ng Diyos na subukin ang pananampalataya niya. Sinabi ng Diyos sa kanya, <<Abraham, ihandog mo ang anak mo sa akin na si Isaav.>> At dahil sa pananampalataya ni Abraham, nakahanda siyang gawin ang sinabi ng Diyos, kahit si Isaac ang kaisa-isang anak niya at kahit ipinangako ng Diyos na si Isaac ang pagmumulan ng maraming lahi ni Abraham. Nakahanda na si Abraham na patayin ang kanyang anak,
<range>
dahil naniniwala siyang kahit mamatay si Isaac, kaya siyang buhayin muli ng Diyos. At parang ganoon nga ang nangyari nang binalik si Isaac kay Abraham na buhay pa.
Si Isaac, sumampalataya din siya na tutuparin ng Diyos ang mga ipinangako niya. Kaya nang matanda na siya, sinabi niya kina Jacob at kay Isau, <<Mga anak ko, nais kong pagpalain kayo ng Diyos sa darating na panahon.>>
Si Jacob ay sumampalataya din sa Diyos. Kaya bago pa siya mamatay, pinagpala niya ang mga apo niya kay Jose, at habang nakatungkod siya, yumuko siyang nagpupuri sa Diyos.
At dahil sa pananampalataya din ni Jose sa Diyos, nang malapit na siyang mamatay, sinabi niya sa mga kapwa niyang mga Israelita, <<Darating ang araw na aalis kayo sa Egipto at kung aalis kayo dalhin ninyo ang mga buto ko.>>
Alalahanin din natin si Moises. Dahil sa pananampalataya ng mga magulang niya, hindi sila natakot na lumabag sa utos ng hari sa Egipto na patayin ang mga sanggol na lalake. Kaya nang ipinanganak si Moises, at nakita nilang guwapo siya, itinago nila siya sa loob ng tatlong buwan upang hindi siya patayin ng mga sundalo ng hari.
Dahil sa pananampalataya ni Moises sa Diyos, nang binata na siya, sinabi niya sa mga tao, <<Huwag na ninyo akong tawaging anak ng prinsesa sa Egipto, kahit siya pa ang nagpalaki sa akin.>>
Sinabi niya iyan, dahil mas gusto pa niyang makisama sa mga paghihirap na nararanasan ng mga kapwa niyang mga Israelita na mananampalataya sa Diyos, kaysa magpakasasa sa mga panandaliang tuwa na ibinibigay ng kasalanan.
Para sa kanya, mas mabuti ang hinahamak siya dahil sa pananampalataya niya sa Tagapagligtas na darating kaysa mapasakanya ang lahat ng mga ari-arian sa Egipto. Sapagkat lagi niyang iniisip ang gatimpalang ibibigay sa kanya ng Diyos sa darating na panahon.
Sa pamamagitan din ng pananampalataya ni Moises, umalis siya sa Egipto at hindi siya natakot na magalit sa kanya ang hari. Nagbata siya dahil parang nakita niya ang Diyos na hindi nakikita.
Dahil din sa pananampalataya niya, noong pinabalik siya ng Diyos sa Egipto, sinabi niya sa mga Israelita, <<Ito ang utos ng Diyos na dapat ninyong gawin upang maligtas ang mga panganay ninyo. Pahiran ninyo ng dugo ng tupa ang mga pinto ng bahay ninyo upang lampasan ng anghel sa oras na papatayin niya ang lahat ng panganay dito sa Egipto.>> At doon na nagsimula ang pagdiriwang ng pesta na tinatawag na, <Pista ng Kaligtasan sa Egipto>.
Dahil sa pananampalataya ng mga Israelita sa Diyos noong iwan nila ang Egipto, nakatawid sila sa Dagat na Pula na parang dumaan sa tuyong lupa. Pero nang sinubukang tumawid ng mga humahabol sa kanila na taga Egipto, nalunod silang lahat.
Dahil sa pananampalataya din ng mga Israelita, nagiba ang bakod na pader na nakapalibot sa bayan ng Jerico pagkatapos nilang nilibot ang labas ng bayan sa loob ng pitung araw.
Si Rahab ay isang babaeng bayaran na nakatira doon sa Jerico. Ngunit nang dumating ang mga espiya ng Israelita, tinulungan niya sila dahil sumampalataya siya sa Diyos. Kaya hindi siya pinatay kasama ng mga kababayan niya na hindi sumampalataya sa Diyos.
Marami pa sana akong isasalaysay sa inyo, pero baka kukulangin tayo ng oras kung iisaisahin ko ang tungkul kina Gideon, Barak, Samson, Jefte, David, Samuel at sa iba pang mga propeta.
Sa pamamagitan ng pananampalataya nila sa Diyos, natalo nila ang mga kaharian, namahala sila ng may katarungan at tinanggap nila ang mga ipinangako ng Diyos. Dahil sa pananampalataya nila, hindi sila napano ng mga leon.
At nang itinapon sila sa nagliliyab na apoy, hindi sila nasunog. May ilan sa kanila na papatayin sana sa ispada pero nakaligtas sila. Ang iba sa kanila ay nanghihina, pero pinalakas sila ng Diyos. At naging malakas sila sa pakikipaglaban kaya natalo at napaalis nila ang mga sundalo na dayuhan.
May mga babae naman na dahil sa pananampalataya nila sa Diyos, muling binuhay ang mga anak nilang namatay. Ang iba namang sumasampalataya sa Diyos ay pinapahirapan hanggang sa mamatay sila. Hindi sila pumayag sa inaalok nilang kalayaan kapalit ng pagtalikod nila sa pananampalataya nila sa Diyos, dahil kahit patayin sila alam nilang bubuhayin sila ng Diyos sa darating na panahon at matatanggap nila ang mas mabuting buhay.
Ang iba naman, dahil sa pananampalataya nila, naranasan nila ang mga panlalait at nilatiko sila at ang iba ay ikinadena at ikinulong.
Ang iba pinagbabato hanggang sa mamatay. Ang iba naman ay nilagari hanggang sa maputol ang katawan nila at may pinatay din sa ispada. Ang ilan sa kanila ay palakad-lakad at nagdamit na lang ng balat ng tupa at kambing. Naranasan nila ang maghirap, pinag-uusig sila ng mga tao at pinaglalait.
Naglagalag sila sa ilang at sa mga kabundukan, at tumira lang sila sa mga kuweba at mga pinagtataguan sa ilalim ng lupa. Hindi talagang bagay para sa kanila na tumira dito sa mundo!
Mga kapatid, pakinggan ninyo ito. Ang lahat ng taong sinabi ko dito, kalugud-lugod sila sa Diyos dahil sa pananampalataya nila. Ngunit hindi nila natanggap sa kapanahonan nila ang ipinangako ng Diyos,
sapagkat meron namang napakagandang plano ang Diyos para sa atin. Ang gusto niya, tutuparin niya pagdating ng panahon ang ang mga ipinangako niya kung kasama na nila tayo. Sa ganoon, magiging ganap na tayong lahat sa paningin ng Diyos.
Kaya ngayon, dahil napapalibutan tayo ng maraming taong nauna na sa atin na nagpatotoo sa pananampalataya nila, kaya dapat nating iwanan ang mga kasalanan at anumang pumipigil sa atin at buong puso nating gawin ang kalooban ng Diyos na ipinapagawa niya sa bawat isa. Ipagpatuloy natin iyan hanggang sa katapusan katulad ng isang manlalaro sa takbuhan.
Habang tumatakbo tayo, ituon natin kay Jesus ang paningin natin dahil siya ang pinagmulan ng pananampalataya natin at siya ang nagpapatatag ng pananampalataya natin hanggang sa maging ganap iyan. Pinagtiisan niya ang kahirapan at hindi niya ikinahiya na ipako siya sa krus, dahil alam niyang mararanasan niya ang kagalakan na ibibigay ng Diyos sa kanya. At ngayon nakaupo na siya sa kanan ng trono ng Diyos.
Palagi ninyong alalahanin ang pagtittiis ni Jesus sa kahirapan sa kamay ng mga makasalanang tao upang sa ganoon, hindi kayo panghinaan ng loob.
Sa pagkikipaglaban ninyo sa kasalanan, wala pang pinatay sa inyo dahil sa inyong pananampalataya.
Baka nalimutan na ninyo ang pangangaral ng Diyos sa inyo bilang mga anak niya. Sinabi niya, <<Anak ko, huwag mong gawing walang kwenta ang pagtutuwid ng Panginoon, at huwag mong pahinahin ang loob mo kung pinapangaralan ka niya.
Sapagkat itinutuwid ng Panginoon ang mga minamahal niya, at pinapalo niya ang itinuturing niyang mga anak.>>
Kaya pagtiisan ninyo ang lahat ng kahirapan bilang pagtutuwid ng Diyos sa inyo, dahil itinuturing niya kayong mga anak niya. Sino ang anak na hindi itinutuwid ng kanyang ama?
Kaya kung hindi kayo itinutuwid ng Diyos katulad ng pagtutuwid niya sa lahat ng mga anak niya, ibig sabihin, hindi kayo totoong mga anak ng Diyos kundi anak kayo sa iba.
Kahit ang mga ama natin dito sa mundo, nagtutuwid din sa atin. Kaya dahil diyan, iginagalang natin sila. Ngunit ang mas mahalaga, magpasakop tayo sa Ama nating nasa langit na nagtutuwid sa atin upang mabuhay tayo.
Sapagkat ang mga ama natin dito sa mundo, itinutuwid lang nila tayo sa kaunting panahon ayon sa iniisip nila na makakabuti sa atin. Ngunit ang pagtutuwid ng Diyos sa atin, para sa ikabubuti natin upang maging banal tayo katulad niya.
Oo, alam nating hindi tayo natutuwa kapag itinutuwid tayo, kundi nalulungkot tayo. Ngunit ang magiging bunga nito, kapayapaan at matuwid na pamumuhay.
Kaya mga kapatid, patatagin ninyo ang loob ninyo dahil parang wala na kayong lakas at nanginginig na lang ang tuhod ninyo dahil sa kahirapang nararanasan ninyo.
Mamuhay kayo sa matuwid na pamumuhay upang ang mga kapatid na sumusunod sa inyo na nanghihina ang pananampalataya na parang pilay, hindi susuko kundi lalakas pa ang pananampalataya nila.
Pagsikapan ninyong mamuhay ng may magandang pakikisama sa lahat ng tao at pagsikapan ninyong maging banal ang pamumuhay ninyo. Sapagkat kung hindi banal ang pamumuhay ninyo, hindi ninyo makikita ang Panginoon.
Ingatan ninyo na walang sinuman sa inyo ang tumalikod sa kabutihan ng Diyos. Dahil kung ganyan ang mangyayari, siya ang magiging dahilan ng paggawa nila ng masama at marami ang makikigaya.
Ingatan din ninyo na walang sinuman sa inyo ang mangangalunya. At huwag ninyong tularan si Esau na ginawa niyang walang kwenta ang kalooban ng Diyos dahil ipinagpalit niya sa isang kainan ang karapatan niya bilang panganay.
At alam din ninyo na pagkatapos niyon, hiningi pa niya sa ama niya ang pagpapalang para sa kanya bilang panganay. Ngunit hindi siya pinakinggan ng ama niya kahit ano pang pakiusap at pag-iyak ang gawin niya. Sapagkat talagang hindi na mababago pa ang ginawa niya.
Kaya mga kapatid, ipagpatuloy natin ang pananampalataya natin. Dahil ang paglapit natin sa Diyos ay hindi katulad ng paglapit ng mga ninuno natin noong una. Nakarating sila sa isang bundok na siyang Bundok ng Sinai. Sa bundok na iyon, nakita nila ang nagliliyab na apoy at naranasan nila ang nakakatakot na kadiliman at sobrang lakas ng hangin.
May narinig silang tunog ng trumpeta at tinig na nagsasalita. At nang marinig nila ang tinig na iyon, nagmakaawa sila. Sinabi nila, <<Kung maaari sana, huwag ka namunang magsalita sa amin.>>
Nasabi nila iyan, dahil hindi nila matiis ang utos na sinabi sa kanila, <<Kung sinuman sa inyo ang makatungtong sa bundok na ito, kahit hayop ay babatuhin hanggang sa mamatay!>>
Totoong nakakatakot ang nakita nila sa bundok na iyon! Kaya kahit si Moises ay nakapagsalita siya ng ganito dahil sa takot, <<Nanginginig ako sa takot!>>
Ngunit tayo, hindi ganyan ang paglapit natin sa Diyos. Dahil nakarating na tayo sa Bundok ng Zion na kinaroroonan ng bayan ng Diyos na buhay. Ang bayang iyan ay ang Jerusalem na nasa langit na may mga anghel na hindi mabilang bilang na masayang nagtitipon.
Nakarating na tayo sa pagtitipon ng mga itinuturing ng Diyos na mga panganay niya. Sila ang mga tao na nakasulat na ang pangalan nila doon sa langit at ngayon kasama na nila tayo. Kasama din tayo ng mga ispirito ng mga taong itinuturing ng Diyos na matuwid noong una at ngayon ginawa na niyang ganap. Lumapit na tayo sa Diyos na siyang maghuhukom sa lahat ng tao ayon sa mga ginawa nila.
Lumapit din tayo kay Jesus na siyang namamagitan sa Diyos sa bagong kasunduan. Ang dugo ni Jesus na tumulo, ang siyang nagpapatunay na pinatawad na ang mga kasalanan natin. At mas mabuti paiyan kaysa sa dugo ni Abel na humihingi ng katarungan.
Kaya mag-ingat kayo at huwag ninyong tanggihan ang Diyos na nagsasabi sa atin. Huwag tayong tumulad sa mga tao noong una na hindi nakinig kay Moises noong ipinaalam niya ang mga utos ng Diyos doon sa bundok. Talagang hindi sila nakaligtas sa parusa. Kaya lalo tayong hindi makakaligtas sa parusa kung hindi natin pakikinggan ang Diyos na mismong nagsasalita galing sa langit.
Nayanig ang lupa noong nagsalita ang Diyos doon sa bundok. At ngayon nangako siya, sinabi niya, <<Muli ko pang yayanigin ang mundo at hindi lang iyan, kundi kasama ang langit.>>
Ang salitang, <<Muli ko pang>> ay nagpapaalam na aalisin ng Diyos ang lahat ng ginawa niya na maaaring mayanig upang ang manatili lang ay ang mga bagay na hindi maaaring mayanig.
Kaya nagpasalamat tayo sa Diyos dahil kasama tayo sa kaharian niya na hindi mayayanig. Purihin natin siya sa paraang nakalulugod na may takot at paggalang sa kanya,
dahil kung nagpaparusa na ang ating Diyos, para siyang apoy na nagliliyab na nakakatupok.
Mga kapatid, bilang magkakapatid kay Cristo, ipagpatuloy ninyo ang pagmamahalan ninyo.
Huwag ninyong kalimutang patuluyin ang mga bisita ninyo sa bahay ninyo. May mga tao noong una ang gumawa niyon at hindi nila alam na mga anghel na pala ang pinapatuloy nila.
Damayan ninyo ang mga kapatid na nasa bilangguhan na parang nakabilanggo na rin kayo kasama nila at damayan din ninyo ang mga kapatid na pinahihirapan na parang dumaranas din kayo ng ganoon.
Ang pag-aasawa, dapat ninyong pahalagahan at dapat huwag kayong mangangalunya, dahil hahatulan ng Diyos ang mga nangangalunya at mga nakikiapid.
Huwag kayong magmukhang pera, kundi matuwa kayo kung ano ang meron kayo, dahil sinabi ng Diyos, <<Hindi ko kayo iiwan o pababayaan hanggang sa katapusan>>
Kaya buong puso nating sabihin na, <<Ang Diyos ang tumutulong sa akin. Kaya hindi ako natatakot. Ano ang magagawa ng tao laban sa akin?>>
Mga kapatid ko, alalahanin ninyo ang mga unang namuno sa inyo na nangaral sa inyo ng salita ng Diyos. Alalahanin ninyo ang magandang ugali at ang magandang gawa nila habang nabubuhay sila. At tularan ninyo ang pananampalataya nila.
Si Jesu Cristo ay hindi nagbabago. Kung sino siya noong una, ganoon din siya ngayon at kailanman.
Kaya huwag kayong magpapaniwala sa anumang mga aral na hindi katulad ng aral na pinaniniwalaan natin. Mas mabuting palakasin natin ang pananampalataya natin sa pamamagitan ng kabutihan ng Diyos kaysa sa pamamagitan ng pagsunod sa mga kautusan tungkol sa pagkain na hindi nakakatulong sa mga sumusunod diyan.
May inihandog na para sa ating mga mananampalataya kay Jesus. Pero hindi sila maaaring makisama sa kabutihan ng handog na ito ang mga naniniwala pa sa mga inihahandog sa pinaghahandugan nila.
Ayon sa nakaugalian nila, ang dugo ng mga hayop na pinatulo ang dugo, dinadala ng pinakapunong pari sa loob ng Pinakabanal na Lugar bilang handog sa mga kasalanan ng mga tao. Ngunit ang mga katawan ng hayop, sinusunog sa labas ng bayan.
Ganyan din ang nangyari kay Jesus, pinatay siya sa labas ng bayan upang sa pamamagitan ng dugo niya ay malinis niya ang mga tao sa mga kasalanan nila.
Kaya lumabas tayo sa bayan upang lumapit kay Jesus at makipag-isa tayo sa kanya sa pagtitiis niya sa nakakahiyang pagpapahirap.
Dahil hindi dito sa mundo ang tunay nating bayan, kundi hinihintay natin ang bayan na ibibigay sa atin ng Diyos sa darating na panahon.
Kaya palagi tayong maghandog ng papuri sa Diyos sa pamamagitan ni Jesus. Ang mga handog na iyan ay ang mga salitang nagpapaalam ng pagkilala natin sa kanya.
Huwag ninyong kalimutan na lagi kayong gumawa ng mabuti at matulungin sa iba, dahil ang ganyang klase ng paghahandog ay kalugodlugod sa Diyos.
Sundin ninyo ang mga namumuno sa inyo at magpasakop kayo sa kanila, dahil sila ang nag-iingat para sa ikabubuti ng inyong ispirituwal na buhay. At alam nilang darating ang araw na sila ang mananagut sa Diyos sa pag-iingat nila sa inyo. Kaya sundin ninyo sila upang maging masaya sila sa pagtupad ng kanilang tungkulin. Dahil kung hindi ninyo sila susundin, malulungkot sila at hindi makakatulong sa inyo iyan.
Mga kapatid, manalangin kayo para sa amin dahil sigurado kaming malinis ang kalooban namin at ang nais namin ay mamuhay kami ng walang ikinahihiya sa lahat ng ginagawa namin.
Nakikiusap ako sa inyo na manalangin kayo para sa akin na kaagad akong makabalik diyan sa inyo.
At mananalangin din ako sa Diyos para sa inyo. Siya ang pinagmumulan ng kapayapaan at siya rin ang bumuhay sa Panginoon nating Jesus na Dakilang Pastol natin. At sa pamamagitan ng dugo ni Jesus, pinatatag ng Diyos ang walang hanggang kasunduan niya.
Nananalangin ako sa Diyos ng ganito, <<Ama kong Diyos, nais kong bigyan mo ang aking mga kapatid ng lahat ng kanilang mga kailangan upang masunod nila ang iyong kalooban. At nais kong sa pamamagitan ni Jesu Cristo, gawin mo sa buhay nila ang lahat ng kalugudlugod sa paningin mo. Pupurihin namin ng walang hanggan ang Anak mong si Jesus! Opo Panginoon!>>
Mga kapatid, nakikiusap ako sa inyo na pagtiisan ninyong pakinggan ang lahat ng sinabi ko sa sulat ko, dahil maikli lang ang sulat na ito.
Nais ko ring malaman ninyo na nakalaya na sa bilangguhan ang kapatid nating si Timoteo. At kung kaagad siyang makarating dito, isasama ko siya sa pagpunta ko diyan sa inyo.
Sabihin ninyo sa mga kapatid na namamahala diyan sa inyo at sa lahat ng pinili ng Diyos na kanya lang na kumusta na sila. Sinabi din pala ng mga kapatid nating taga Italia na kumusta na kayo.
Nais kong manatili sa inyong lahat ang kabutihan ng Diyos. [Opo Panginoon.]
Ako si Santiago na alipin ng Diyos at Panginoon Jesu Cristo. Kumusta na kayong mga mananampalataya kay Jesu Cristo na nagkalat sa ibat-ibang lugar dito sa mundo.
Mga kapatid ko, magalak kayo kung dinadanas ninyo ang ibat-ibang kahirapan,
dahil alam ninyo na kung sinusubukan ang pananampalataya ninyo sa pamamagitan ng mga kahirapan, lalo pang tatatag ang pananampalataya ninyo.
Kaya pagtiisan ninyo ang kahirapan dahil kung napagtagumpayan ninyo ito, magiging ganap kayo at wala ng pagkukulang sa pagkatao ninyo.
Ngunit kung mayroon man sa inyo na kulang sa karunungan, dapat siyang humingi sa Diyos at bibigyan niya siya. Dahil binibigyan ng Diyos ng karunungan ang lahat ng humihingi sa kanya at hindi siya nanunumbat.
Ngunit kung humihingi kayo sa Diyos, kailangan maniwala kayo na ibibigay niya sa inyo ang hinihingi ninyo. Huwag kayong mag-aalinlangan, dahil ang taong nag-aalinlangan, katulad siya ng alon sa dagat na sumusunod lang sa ihip ng hangin.
Ang taong ganyan, hindi siya dapat maghintay na may matatanggap siya galing sa Panginoon,
dahil nag-aalinlangan siya at wala siyang katiyakan kung ano ang gusto niya sa kanyang buhay.
Kayong mga kapatid na mahihirap, kahit mahirap ang kalagayan ninyo, dapat kayong magalak dahil mahalaga kayo sa paningin ng Diyos.
Kayong mga kapatid na mayayaman, kahit ibababa ng Diyos ang kalagayan ninyo, dapat kayong magalak. Dahil ang taong mayaman, maihahalintulad siya sa bulaklak ng damo na hindi magtatagal.
Sa sobrang init ng araw, matutuyo ang damo at ang bulaklak niya, malalagas at maaalis ang kagandahan niya. Ganoon din ang mangyayari sa taong mayaman, hindi rin siya magtatagal. Kahit marami pa ang gusto niyang gawin sa kayamanan niya, mamamatay na siya.
Mapalad ang taong nagtitiis sa mga pagsubok, dahil kung napagtagumpayan niya ito, matatanggap niya ang gantimpala niya, ang siyang buhay na walang hanggan na ipinangako ng Diyos sa mga taong nagmamahal sa kanya.
Ngunit kung nakakaranas naman ng tukso ang isang tao, hindi niya dapat isipin na ang Diyos ang nanunukso sa kanya, dahil hindi nanunukso ang Diyos kaninuman at hindi rin siya natutukso sa kasamaan.
Kaya natutukso ang isang tao kung madadala siya ng masamang kagustuhan niya.
At kung susundin niya ang masamang kagustuhan niya, nagkakasala siya. At kung ipagpapatuloy niya ang paggawa ng kasalanan, mapupunta siya sa walang hanggang kamatayan.
Kaya kayong mga minamahal kong kapatid, huwag kayong padaya sa isip ninyo.
Sapagkat ang lahat ng mabubuti at ganap na bagay ay galing sa Diyos na nasa langit. Siya ang gumawa ng lahat ng liwanag na nasa langit na maaaring magbago, ngunit ang Diyos hindi siya nagbabago kailanman.
Dahil sa kagustuhan niya, ginawa niya tayong mga anak niya noong sumampalataya tayo sa katotohanan na siyang Salita niya. Ginawa niya tayong mga anak niya upang maging higit tayong mahalaga sa lahat ng ginawa niya.
Kayong minamahal kong mga kapatid, isipin ninyo ito. Dapat kayong makinig at mahinahon kayong magsalita, at huwag kayong kaagad magalit.
Sapagkat ang galit ay hindi makakatulong sa tao na maging matuwid sa paningin ng Diyos.
Kaya huwag na ninyong gawin ang lahat ng kasamaan at karumihang ginagawa ninyo. Magpakumbaba kayo at sundin ninyo ang Salita ng Diyos na itinanim niya sa kalooban ninyo, ang siyang makakapagligtas sa atin.
Huwag lang ninyong pakikinggan ang Salita ng Diyos, kundi sundin ninyo. Dahil kung hindi ninyo susundin, dinadaya lang ninyo ang sarili ninyo.
Dahil kung pinakikinggan lang ng isang tao ang Salita ng Diyos at hindi niya ito sinusunod, katulad siya ng isang tao na tumitingin ng mukha niya sa salamin.
Pagkatapos niyang nakita ang mukha n'ya, umalis na siya at kaagad niyang nakalimutan ang mukha niya.
Ngunit ang isang taong mapanuri sa ganap na Kautusan ng Diyos na nagpapalaya sa atin, at hindi niya nakalimutan ang narinig niya kundi sinusunod niya, ang taong iyan pagpapalain siya ng Diyos sa lahat ng ginagawa niya.
Kung mayroong isang taong nag-iisip na mabuti ang pagsunod niya sa Diyos, pero hindi niya kayang pigilan ang kanyang bibig sa pagsasalita ng masama, dinadaya niya ang kanyang sarili at walang kabuluhan ang pagsunod niya sa Diyos.
Ganito ang ganap na pagsunod sa Diyos na kalugudlugod sa kanya. Ang gusto niya, tulungan natin ang mga ulila at ang mga balo sa kahirapan nila, at huwag na tayong magpadala sa kasamaan ng mundo.
Mga kapatid ko, bilang mga mananampalataya sa dakila nating Panginoon Jesu Cristo, dapat hindi kayo pumili sa kapwa ninyo.
Halimbawa, nasa pinagtitipunan kayo at may dalawang tao na pumasok. Ang isa, mayaman, mayroon siyang singsing na ginto at nakadamit siya ng mamahalin. Ang isa, mahirap at punit-punit ang damit niya.
Kung ang mayaman lang ang aasikasuhin ninyo at sasabihin sa kanya, <<Umupo ka dito>> at ang sasabihin naman ninyo sa mahirap, <<Tumayo ka nalang diyan>> o kaya <<Umupo ka nalang sa inaapakan>>,
pumili na kayo sa kapwa ninyo nang may paghuhusga.
Kayong minamahal kong mga kapatid, tandaan ninyo. Pinili ng Diyos ang mga mahihirap dito sa mundo upang yumaman sila sa pananampalataya at upang masama sila sa mga taong pinaghaharian ng Diyos. Iyan ang ipinangako niya sa lahat ng nagmamahal sa kanya.
Ngunit kayo, bakit ninyo minamaliit ang mga mahirap? Hindi ba ang mga mayayaman ang nagpapahirap sa inyo at nagpaparatang sa inyo sa pinaglilitisan?
At sila din ang nagsasalita ng masama laban sa dakilang pangalan ni Jesu Cristo na siyang kinikilala ninyong Panginoon ninyo.
Noong unang panahon, may mahalagang utos ang Diyos na ipinasulat niya sa Banal na Kasulatan na ganito, <<Mahalin mo ang kapwa mo, katulad ng pagmamahal mo sa sarili mo.>> Ngayon, kung lubus nating sinusunod ang utos na iyan, mabuti ang ginagawa natin.
Ngunit kung pumili tayo sa kapwa natin, nagkasala na tayo dahil nilabag natin ang utos ng Diyos. Kaya dapat tayong hatulan ayon sa Kautusan niya.
Halimbawa, kung may isang taong tumutupad sa lahat ng utos ng Diyos pero lumabag siya sa isang utos, ibig sabihin lumabag na siya sa buong Kautusan.
Dahil ang Diyos ang nagsalita nito, <<Huwag kang makiapid>> at siya rin ang nagsalita nang, <<Huwag kang papatay.>> Halimbawa hindi ka nga nakiapid, pero pumatay ka naman, ang ibig sabihin, lumabag ka na sa Kautusan.
Kaya mag-ingat kayo sa pananalita ninyo at gawa ninyo, dahil ang Kautusan na nagpalaya sa atin ang siya ring gagamitin ng Diyos upang litisin tayo.
Dahil walang awang hahatulan ng Diyos ang hindi marunong maawa sa kapwa niya, ngunit ang maawain sa kapwa niya, wala siyang ikakatakot sa araw ng paghahatol.
Mga kapatid ko, kung may isang tao na nagsasalita na may pananampalataya siya sa Diyos pero walang mabuting gawa, meron bang halaga ang pananampalataya niya? Wala! Maililigtas ba siya ng ganyang pananampalataya? Hindi!
Halimbawa, may kapatid ka sa pananampalataya sa Diyos na walang maisuot at hindi sapat ang kinakain niya sa araw-araw.
At sasabihin mo sa kanya, <<Kapatid ko, umuwi ka na, sapagkat pagpapalain ka ng Diyos. Huwag ka sanang lamigin at gutumin.>> Ano ang halaga ng sinabi mo kung hindi mo naman ibinigay ang kailangan niya? Wala!
Ganyan din ang pananampalataya. Kung walang kasamang mabubuting gawa, patay na.
Kung may magsasalita ng ganito, <<Ako, meron akong pananampalataya sa Diyos at ikaw meron kang mga mabuting gawa.>> Ganito ang sasabihin ko sa taong iyan, <<Paano ko makikita ang pananampalataya mo, kung wala kang mabuting gawa? Ngunit ako, ipapakita ko sa iyo ang aking pananampalataya sa pamamagitan ng mabuti kong gawa.>>
Sumasampalataya ka na mayroon iisang Diyos. Mabuti iyan, ngunit kahit ang mga masasamang espiritu ay sumasampalataya rin sila na may iisang Diyos at nanginginig pa sila sa takot.
Kayong kulang pa sa pang-unawa! Ano? Kailangan ko pa bang patunayan sa inyo na walang halaga ang pananampalataya, kung walang kasamang mabuting gawa?
Isipin natin ang ninuno nating si Abraham, noong ihahandog na niya sana ang anak niyang si Isaac sa pinaghahandugan. Ipinakita niya ang pananampalataya niya sa pamamagitan ng pagsunod niya sa utos ng Diyos. Kaya dahil sa mabuting gawa niya, itinuring siya ng Diyos na matuwid.
Nakita natin dito na naging ganap ang pananampalataya ni Abraham dahil sinamahan niya ng mabuting gawa.
Sa ganoon, natupad na ang nasa Kasulatan, <<Sumampalataya si Abraham sa Diyos at dahil dito, itinuring siyang matuwid.>> At tinawag pa siyang kaibigan ng Diyos.
Kaya nalaman natin dito na itinuturing tayo ng Diyos na matuwid dahil sa mabubuting gawa natin at hindi lang sa pananampalataya natin.
Ganoon din si Rahab, isang babaing bayaran, itinuring din siya ng Diyos na matuwid dahil sa mabuting gawa niya. Sapagkat noong dumating ang mga espiya ng mga Israelita, itinago niya sila sa mga naghahanap sa kanila. Pagkatapos, itinuro niya sa kanila ang mabuting daan upang makatakas sila. Dahil diyan, itinuring siya ng Diyos na matuwid.
Kaya ang pananampalataya natin ay katulad ng katawan natin. Kung wala ng hininga ang katawan natin, patay na. Ganoon din ang pananampalataya. Kung walang kasamang mabuting gawa, patay na.
Mga kapatid ko, hindi dapat maging tagapagturo ang marami sa inyo. Dahil alam ninyo na kung magkakamali kami na mga nagtuturo, mas mabigat ang paghatol ng Diyos sa amin kaysa tinuturuan namin
Lahat tayo nagkakamali. Ngunit kung may tao man na hindi nagkakamali sa pagsasalita niya, ang ibig sabihin ganap siya at alam niyang pigilan ang buong katawan niya.
Pag-isipan ninyo ang isang kabayo. Tinatalian natin ang kanyang bibig upang mapasunod natin siya kahit saan natin gustong papuntahin siya.
Pag-isipan din ninyo ang mga barko sa dagat. Kahit malalaki sila at ibinabaling ng malakas na hangin, napapagalaw siya ng maliit na timon at napapapunta siya ng kapitan kahit saan niya gustong pupuntahin.
Ganoon din ang dila natin. Kahit maliit siya sa parti ng ating katawan, maraming kayabangan ang napapalabas niya. Tignan din ninyo ang malawak na kagubatan. Masusunog siya kahit sa maliit na apoy.
Ang dila natin katulad ng apoy. Marami ang kasamaan na galing sa dila natin na siyang nagpaparumi sa pagkatao natin. Katulad ng apoy na galing sa imperno at sumisira sa buong buhay natin.
Ang lahat ng ibon at iba't ibang uri ng hayop na lumalakad at gumagapang, o naninirahan sa dagat, mapipigilan ng tao. At marami na ang napigilan ng tao.
Ngunit walang taong makakapigil sa dila niya. Sapagkat ang dila, walang tigil sa pagsasalita ng masama at parang lason na nakamamatay.
Ang dila natin ay ginagamit sa pagpupuri sa Panginoon nating Diyos. Ngunit bakit ginagamit natin sa panlalait sa kapwa nating ginawa ng Diyos na kawangis niya.
Galing sa iisang bibig ang pagpupuri at panlalait. Mga kapatid ko, hindi ganyan ang dapat ninyong gawin.
Maaari bang lumabas sa isang sibol ang matabang na tubig at maalat na tubig? Hindi!
Mga kapatid ko, hindi maaaring mamunga ng olibu ang puno ng igos. At hindi maaaring mamunga ng igos ang puno ng ubas. Hindi rin maaaring lumabas sa iisang sibol ang matabang na tubig at maalat na tubig.
Kung may isa sa inyo na marunong at nakakaunawa, dapat niyang patunayan sa pamamagitan ng mabuting pamumuhay na may kababahan ng loob. Dahil ang pagpapakumbaba ng loob, ang siyang bunga ng karunungan.
Ngunit kung may sama kayo ng loob dahil sa pagkainggit ninyo sa kapwa ninyo, at kung ang sariling kagustuhan lang ninyo ang iniisip ninyo, huwag ninyong ipagyabang na meron kayong karunungan, dahil sa pagsasalita ninyo ng ganyan, nagsisinungaling kayo sa katotohanan.
Sapagkat ang karunungang ipinagyayabang ninyo, hindi totoong karunungan dahil hindi galing sa Diyos kundi galing sa mga taong makamundo. Hindi galing sa Ispirito ng Diyos ang ganyang karunungan kundi galing kay Satanas.
Dahil kung saan may mga taong laging nag-iinggitan at ang sarili nilang kagustuhan ang iniisip nila, naroon din ang kaguluhan at lahat ng kasamaan.
Ngunit ang taong may karunungan na galing sa Diyos, bago ang lahat, makikita mo sa kanya na may malinis siyang pamumuhay. At makikita mo rin sa kanya na may mabuti siyang pakikisama sa kapwa niya, mahinahon siya, masunurin, maawain at palaging gumagawa ng mabuti, hindi siya pumipili at hindi rin siya nagkukunwari.
Ang taong marunong makisama ng mabuti sa kanyang kapwa at marunong magkasundo sa nag-aaway, para siyang nagtanim ng mabuting binhi. At ang magiging bunga niya, makikita sa buhay ng iba ang matuwid na pamumuhay.
Saan nangagaling ang pag-aaway ninyo at pag-aalitan ninyo? Hindi ba't galing sa masasamang kagustuhan ninyo na siyang gumugulo sa isip ninyo?
Halimbawa, may bagay na gusto ninyong makuha, ngunit kung hindi ninyo makuha, pumapatay kayo. Ninanasa naman ninyo ang pag-aari ng iba, ngunit hindi rin ninyo makukuha. Kaya nag-aaway kayo at nag-aalitan. Hindi ninyo makukuha ang gusto ninyo sapagkat hindi kayo humihingi sa Diyos.
At kahit humingi kayo sa kanya, hindi niya kayo bibigyan, dahil masama ang plano ninyo. Humihingi lang kayo sa kanya upang gamitin lang ninyo iyan sa masamang kagustuhan ninyo.
Kayong mga taong hindi tapat sa Diyos! Hindi ba ninyo alam na kung iniibig ninyo ang mga bagay dito sa mundo, ang ibig sabihin, inaaway ninyo ang Dios? Kaya kung sinuman ang sumusunod sa mga gawang makamundo, magiging kaaway siya ng Diyos.
Huwag ninyong isipin na walang halaga ang nasa Kasulatan, <<Ang Espiritong ibinigay ng Diyos sa puso natin, nagseselos siya kung may iba tayong minamahal.>>
Ngunit sapat ang tulong ng Diyos sa atin upang maging tapat tayo sa kanya. Dahil ito ang nasa Kasulatan, <<Kinapopootan ng Diyos ang mga taong mapagmataas, ngunit tinutulungan naman niya ang mga taong mapagpakumbaba.>>
Kaya magpasakop kayo sa Diyos. Labanan ninyo si Satanas at lalayo siya sa inyo.
Lumapit kayo sa Diyos at lalapit din siya sa inyo. Kayong mga makasalanan, pagsisihan ninyo ang mga kasalanan ninyo upang mamuhay kayo ng malinis. Kayong mga nag-aalinlangan, ituon ninyo sa Diyos ang kalooban ninyo.
Buong puso kayong magsisi sa mga kasalanan ninyo na may pagtangis. Ang pagsasaya ninyo, palitan ninyo ng kalungkutan at ang pagtawa ninyo, palitan ninyo ng pag-iyak.
Magpakumbaba kayo sa harapan ng Panginoon at pagkatapos, itataas niya kayo.
Kayong mga kapatid, huwag kayong magsasalita ng masama laban sa bawat isa. Ang nagsasalita laban sa kapatid niya o naghuhusga sa kapatid niya, nagsasalita siya ng masama laban sa Kautusan ng Diyos at naghuhusga pa siya sa Kautusan niya. At kung naghuhusga ka na sa Kautusan, ibig sabihin, hindi ka na tagasunod ng Kautusan kundi isa ka ng hukom.
Ngunit ang Diyos lang ang nagbigay sa atin ng Kautusan at siya lang ang hukom na maghuhusga sa atin. Talagang siya lang ang makakapagligtas sa atin at talagang siya lang ang magpaparusa sa atin. Kaya sino ka upang humusga sa kapwa mo?
Baka may isa sa inyo na magsalita ng ganito, <<Ngayon o bukas, pupunta kami sa isang lugar. Mananatili kami doon ng isang taon at magbebenta kami upang kumita kami ng malaking halaga.>> Kung ganyan ang iniisip ninyo, pakinggan ninyo ito.
Sa katotohanan, hindi ninyo alam kung anong mangyayari bukas. Ano ang buhay natin? Para tayong hamog na lilitaw ngayon at bigla nalang maglalaho.
Kaya ganito ang dapat ninyong sabihin, <<Kung kalooban ng Diyos, mabubuhay pa tayo at magagawa natin ang ganito o ganoon.>>
Ngunit hanggang ngayon, mapagmayabang pa kayo at mapagmataas sa sarili ninyo. Ang lahat ng ganyan pagmamataas ay masama.
Kaya kung alam ng isang tao ang dapat niyang gawin, ngunit hindi niya ginagawa, nagkakasala siya.
Kayong mga mayayaman, makinig kayo! Umiyak kayong may kalungkutan dahil sa mga kahirapan na darating sa inyo.
Nasira na ang mga ari-arian ninyo at inanay na ang mga damit ninyo.
Tinatago lang ninyo ang mga pera at ginto ninyo, at hindi lang ninyo napakinabangan. Kaya kinakalawang nalang. Sa Araw ng Paghuhukom ng Diyos, hahatulan niya kayo sa impyerno, sapagkat ang pera ninyo hindi ninyo ginamit sa kabutihan. Nasayang lang ang mga itinago ninyong pera. Dahil malapit na ang katapusan ng mundo.
Pakinggan ninyo ang mga reklamo ng mga nagtatrabaho laban sa inyo. Pinagtrabaho ninyo sila sa pananim ninyo, pero hindi ninyo sila sinahuran. Narinig ng Makapangyarihan Panginoon ang mga hinihingi nila laban sa inyo.
Nagpakasasa kayo sa kayamanan ninyo dito sa mundo. Pinalusog ninyo ang sarili ninyo katulad ng hayop at sa isang araw na hindi ninyo alam, papatayin kayo.
Hindi lang iyan, hinahatulan ninyo at ipinapapatay ninyo ang mga taong matuwid, kahit hindi sila lumalaban sa inyo.
Mga kapatid, maging matiyaga kayo hanggang sa pagdating ng Panginoon. Tignan ninyo ang magsasaka. Mahalaga sa kanila ang pag-aani. Kaya matiyaga nilang hinihintay ang unang ulan. Pagkaulan, nagtatanim na sila. At pagkatapos ng pagtatanim, matiyaga niya rin hinihintay ang kasunod na ulan at pag-aani.
Ganoon din kayo. Dapat kayong magtiis at maghintay. Patatagin ninyo ang kalooban ninyo, dahil malapit na ang pagdating ng Panginoon dito sa mundo.
Mga kapatid ko, huwag kayong magsisihan upang hindi kayo mahatulan dahil malapit nang dumating ang Panginoon na siyang maghuhukom sa lahat. Nakatayo ang naghuhukom sa labas ng pinto!
Mga kapatid, tularan ninyo ang pagtitiis ng mga propeta. Kahit marami ang kahirapan na naranasan nila, ipinagpatuloy parin nila ang pagpapaalam ng Salita ng Diyos.
Itinuturing nating mapalad ang mga taong nagtitiis sa kahirapan. Alam ninyo ang tungkol sa pagtitiis ni Job noong unang panahon. Nakaranas siya ng maraming kahirapan at pagsubok at pagkatapos tinulungan siya ng Diyos. Talagang mahabagin at mabuti ang kalooban ng Panginoon!
Mga kapatid ko, huwag kayong manunumpa kung mangangako kayo. Huwag ninyong sabihin na, <<Makikita ako ng langit,>> o <<Makikita ako ng lupa>>. Ang dapat lang ninyong sabihin, <<Oo>> kung <<oo>>, at <<Hindi>> kung <<hindi.>> Huwag ninyong dagdagan ang pangako ninyo ng panunumpa upang hindi kayo hatulan ng Diyos.
Kung may isa sa inyo na nakakaranas ng kahirapan, dapat siyang manalangin sa Diyos. Kung may masaya sa inyo, dapat siyang umawit ng papuri sa Diyos.
At kung may sakit sa inyo, dapat niyang ipatawag ang mga namumuno sa mga mananampalatayang samasama upang manalangin sila sa Diyos para sa kanya at pahiran siya ng langis sa pangalan ng Panginoon.
At dahil sa panalangin nilang may pananampalataya sa Diyos, gagaling ang may sakit. At kung nagkasala siya, patatawarin siya ng Diyos.
Kaya sabihin ninyo sa bawat isa ang mga kasalanan ninyo at manalangin ang bawat isa sa Diyos upang gagaling kayo. Ang panalangin ng isang taong matuwid, malaki ang magagawa niya.
Isipin din ninyo si Elias, na isang propeta ng Diyos noong unang panahon. Tao din siya na katulad natin. Buong puso siyang nanalangin upang hindi umulan. Kaya hindi nga umulan sa tatlong taon at anim na buwan.
Pagkatapos, muli na naman siyang nanalangin nang buong puso upang umulan. Kaya umulan nga at lumaki ang mga itinanim at namunga.
Mga kapatid ko, tandaan ninyo ito. Kung meron man sa inyo na naligaw sa katotohanan ng Diyos at kung meron makakapagbalik sa kanya sa katotohanan, mabuti ang ginawa niya. Sapagkat kung sino man ang nakapagpabalik sa isang makasalanan galing sa masama niyang pamumuhay, nailigtas niya siya sa walang hanggang kamatayan. At sa ganoon, mapapatawad ang maraming kasalanan.
<range>
Ako si Pedro na apostol ni Jesu Cristo. Sumusulat ako sa inyong mga pinili ng Diyos na nagkalat at naninirahan ngayon bilang mga dayuhan sa Ponto, Galacia, Capadocia, Asia at Bitinia.
Noong una pa, kilala na kayo ng Diyos at pinili niya kayo ayon sa kalooban niya at sa pamamagitan ng Ispirito niya na naglilinis sa puso ninyo. Ginawa niya iyan upang sumunod kayo kay Jesu Cristo at upang linisin niya kayo sa mga kasalanan ninyo sa pamamagitan ng dugo niya. Nais kong manatili sa inyo ang lubos na kabutihan at kapayapaan na mula sa Diyos.
Purihin natin ang Diyos na Ama at Diyos ng ating Panginoon Jesu Cristo! Dahil sa sobrang awa niya sa atin, binigyan niya tayo ng bagong buhay sa pamamagitan ng muling pagkabuhay ni Jesu Cristo. Iyan ang nagbibigay sa atin ng malaking kasiguruhan na matatanggap natin ang pamanang ipinangako ng Diyos, na hindi nasisira, walang makikitang masama, at hindi naluluma. Ang pamanang iyan ay inilaan ng Diyos para sa atin doon sa langit.
<range>
At dahil sa pananampalataya ninyo, iniingatan kayo ng kapangyarihan ng Diyos habang naghihintay kayo sa kaligtasan na nakalaan para sa inyo sa panahong ng pagbabalik ni Jesus.
Kaya iyan ang dapat ninyong ikatuwa kahit nakakaranas kayo ng maraming pagsubok sa buhay ninyo. Dahil ang mga pagsubok na iyan, hindi magtatagal at dapat ninyong maranasan
upang malaman kung totoo ang pananampalataya ninyo o hindi. Ang pananampalataya natin ay maihahalintulad sa ginto na sinusubukan sa apoy upang malaman kung totoo o hindi. Ngunit mas mahalaga ang pananampalataya natin kaysa sa ginto na nawawala. Kaya kung mapapatunayang totoo ang pananampalataya ninyo, pupurihin kayo at pararangalan sa pagbabalik ni Jesu Cristo.
Kahit hindi pa ninyo siya nakita noong una hanggang ngayon, minamahal ninyo siya at sumasampalataya pa rin kayo sa kanya. At sa sobrang tuwa ninyo, hindi ninyo kayang ipaliwanag,
dahil tinatanggap na ninyo ang bunga ng pananampalataya ninyo na walang iba, kundi ang kaligtasan ninyo.
Ang kaligtasang ito ay pinagsikapang saliksikin ng mga propeta noong una. At sila ang nagpaalam tungkol sa regalong iyan na ibibigay ng Diyos sa atin.
Ipinaalam na ng Ispirito ni Cristo na nasa kanila na pahihirapan si Cristo bago siya pararangalan sa langit. Kaya ipinagpapatuloy nila ang pagsasaliksik nila noong una dahil gusto nilang malaman kung kailan at kung paano mangyayari ito.
Ngunit ipinaalam ng Ispirito ng Diyos sa kanila na ang mga bagay na ipinapaala nila ay hindi para sa kanila kundi para sa ikabubuti natin. At ang mga ipinaalam nila noong una, narinig na ninyo ngayon sa mga nangangaral ng Magandang Balita. Nangaral sila sa inyo sa pamamagitan ng kapangyarihan ng Ispirito ng Diyos na isinugo niya sa kanila mula sa langit. Kahit din ang mga anghel, gustong gusto nilang maunawaan ang mga katotohanang ito na ipinangaral sa inyo.
Kaya palagi kayong nakahanda sa paggawa ng kalooban ng Diyos. Pigilan ninyo ang sarili ninyo at magpakatatag kayo sa kasiguruhan ninyo na matatanggap ninyo ang kabutihan ng Diyos sa araw ng pagdating ni Jesu Cristo.
Bilang mga anak ng Diyos na masunurin, huwag kayong padadaig sa masasamang kagustuhan ng katawan ninyo katulad ng ginagawa ninyo noong hindi pa kayo nakakakilala sa Diyos.
Banal ang Diyos na tumawag sa inyo. Kaya dapat din kayong magpakabanal sa lahat ng ginagawa ninyo.
Dahil sinabi ng Diyos sa Kasulatan, <<Dapat kayong magpakabanal dahil banal ako.>>
Ang Diyos na tinatawag ninyong Ama kung nananalangin kayo sa kanya, wala siyang pinipili. Hinahatulan niya ang bawat isa ayon sa mga gawa nila. Kaya habang nandito pa kayo sa mundo, dapat kayong mamuhay ng may panggalang at may takot sa kanya.
Alam ninyo kung ano pinangtubos niya sa inyo upang iligtas niya kayo sa walang kwentang pamumuhay na minana ninyo sa mga ninuno ninyo. Ang pinangtubos niya sa inyo ay hindi mga bagay na nawawala katulad ng ginto o pilak,
kundi ang mahalagang dugo ni Cristo. Si Cristo wala siyang kasalanan at maihahalintulad siya sa isang tupang walang kapintasan at walang dumi na inihandog sa Diyos.
Kaya bago pa nilikha ang mundo, itinakda na ng Diyos si Cristo upang tumubos sa atin. Ngunit ngayon lang siya ipinakita ng Diyos sa mga huling araw na ito para sa ikabubuti natin.
Sa pamamagitan ni Cristo, sumasampalataya kayo sa Diyos na muling bumuhay at nagparangal sa kanya. Kaya ang pananampalataya ninyo ay sa Diyos na at naniniwala kayo na bubuhayin din niya kayong muli at pararangalan.
At dahil sa pagsunod ninyo sa katotohanan, nilinis na kayo sa mga kasalanan ninyo upang mabigyan kayo ng totoong pagmamahal sa mga kapatid ninyo kay Cristo. Kaya magmahalan kayong totoo sa inyong puso,
dahil ipinanganak na kayong muli. At ang bagong buhay ninyo ay hindi galing sa taong namamatay, kundi sa Diyos na walang kamatayan. Naging anak niya kayo sa pamamagitan ng salita niya na buhay na nananatili kailanman.
Sapagkat ayon sa Kasulatan, << Ang buhay ng lahat ng tao ay katulad lang ng damo, at ang kagandahan na ipinagmamalaki nila ay katulad lang ng bulaklak. Matutuyo ang damo at malalanta ang bulaklak niya,
ngunit ang salita ng Panginoon ay mananatili magpakailanman.>> At ang salita niyang iyan ay ang Mabuting Balita na ipinangaral sa inyo.
Kaya dahil may bagong buhay na kayo, iwanan na ninyo ang lahat ng klasing kasamaan, katulad ng pandaraya, pagkukunwari, pagkainggit, at paninira ng kapwa.
Dapat kayong maging katulad ng sanggol na nananabik sa gatas ng nanay niya. Ang ibig sabihin, dapat din kayong manabik sa gatas na ispiritual na walang halong kasamaan. Dahil sa pamamagitan ng gatas na ispiritual, na siyang salita ng Diyos, tatatag kayo sa pananampalataya hanggang sa maging ganap ang kaligtasan na nasa inyo.
Dahil <<naranasan na ninyo ang kabutihan ng Panginoon.>>
Si Jesus ang batong buhay na itinakwil ng mga tao, ngunit pinili ng Diyos at mahalaga sa paningin niya. At habang lumalapit kayo sa kanya,
kayo ay katulad ng mga batong buhay na ginagamit ng Diyos sa pagtatayo ng templo niyang ispiritual. At bilang mga banal na pari na pinili ng Diyos, maghandog kayo sa kanya ng mga ispiritual na handog na kalugodlugod sa kanya, dahil ginagawa ninyo iyan sa pamamagitan ni Jesu Cristo.
Sapagkat sinabi ng Diyos sa Kasulatan, <<Tignan ninyo! Naglagay ako ng isang bato sa Jerusalem. Mahalaga siya sa akin at siya ang pinili kong maging pundasyon. Ang sumasampalataya sa kanya ay hindi mapapahiya.>>
Kaya kayong mga sumasampalataya sa kanya, mahalaga siya para sa inyo. Ngunit sa mga taong hindi sumasampalataya, matutupad sa sa kanila ang sinasabi sa Kasulatan, <<Ang batong itinakwil ng mga nagtatayo ay ang pinili ng Diyos upang maging pundasyon.>>
At sinasabi rin sa Kasulatan, <<Ang batong iyan ay siyang katitisuran ng mga tao, hanggang sa madapa sila.>> Matitisod sila dahil ayaw nilang sumunod sa salita ng Diyos. Ganoon ang nakatakda para sa kanila.>>
Ngunit kayong mga mananampalataya, kayo ang lahi na pinili ng Diyos upang maging tao niya. Kayo rin ang bansang nakalaan para sa kanya at kayo ang mga pari na naglilingkod sa kanya na Hari natin. Pinili kayo ng Diyos na maging kanya upang magpaalam ng mabubuti niyang gawa. Tinawag niya kayo mula sa kadiliman at dinala niya kayo patungo sa nakakamanghang liwanag niya.
Noong una hindi kayo ang mga taong sakop ng Diyos, ngunit ngayon, mga sakop na niya kayo. Noong una, hindi kayo kinaawaan ng Diyos, ngunit ngayon, kinaawaan na niya kayo.
Mga minamahal kong mga kapatid, dayuhan lang tayo na nakikitira dito sa mundo. Kaya nakikiusap ako sa inyo na iwanan na ninyo ang masasamang kagustuhan ng katawan ninyo na siyang kumakalaban sa kalooban ninyo.
Sa lahat ng oras, ipakita ninyo sa mga taong hindi kumikilala sa Diyos na matuwid ang pamumuhay ninyo. Dahil kahit pinaparatangan nila kayo ngayon na masama ang ginagawa ninyo, sa huli makikita nila na mabubuti ang ginagawa ninyo. Sa ganoon, pupurihin nila ang Diyos sa araw ng pagdating niya.
Para sa Panginoon natin, magpasakop kayo sa lahat ng namumuno sa bayan at ganoon din sa taong may mataas na tungkulin sa lahat ng namumuno,
o kahit din sa mga gobernador na binigyan niya ng karapatang magparusa sa mga gumagawa ng masama at nagpaparangal sa mga gumagawa ng mabuti.
Sapagkat ang kalooban ng Diyos, gumawa kayo ng mabubuti upang ang mga taong walang alam sa katotohanan, wala silang masabi laban sa inyo.
Malaya kayong tao, pero hindi ibig sabihin na malaya kayong gumawa ng masama, kundi mamuhay kayo bilang mga alipin ng Diyos.
Igalang ninyo ang lahat ng tao at mahalin ninyo ang mga kapatid ninyo kay Cristo. Mamuhay kayong may takot sa Diyos. At igalang ninyo ang taong mataas ang tungkulin sa bansa.
Kayong mga alipin, magpasakop kayo sa mga amo ninyo, hindi lang yung mabait kundi kahit yung matapang din sa inyo.
Dahil kung pinagtitiisan ninyo ang mga kahirapan sa kamay ng amo ninyo, kahit wala kayong kasalanan, masaya ang Diyos sa inyo, sapagkat ginagawa ninyo iyan upang sundin lang ang kalooban niya.
Kung parurusahan kayo dahil sa ginagawa ninyong masama, kahit pagtiisan pa ninyo ang parusang iyan, wala pa ring halaga dahil hindi masaya ang Diyos sa inyo. Ngunit kung pinagtitiisan ninyo ang parusa kahit mabubuti ang ginagawa ninyo, siguradong masayang masaya ang Diyos sa inyo.
Sapagkat tinawag tayo ng Diyos upang pagtiisan natin ang kahirapan kahit hindi tayo nagkasala. Dahil noong pinahirapan si Cristo nagtiis siya para sa ikabubuti natin. Kaya siya ang naging halimbawa na dapat nating tularan.
<<Hindi siya nagkasala o nagsinungaling man.>>
Nilait siya ngunit hindi siya gumanti ng panlalait. Pinahirapan siya ngunit hindi siya nagbanta kundi ipinagkatiwala niya ang lahat sa Diyos na matuwid na humahatol.
Noong ipinako si Cristo sa krus, siya na ang tumanggap sa mga kasalanan natin upang hindi na tayo gumawa ng kasalanan kundi mamuhay na tayong matuwid. Dahil sa mga sugat niya, gumaling tayo.
Noon una, para tayong mga tupa na naligaw, ngunit ngayon nakabalik na tayo sa Nagpapastol na nag-aalaga at nagbabantay sa buhay natin.
Kayong mga babae, magpasakop kayo sa asawa ninyo upang kung ang asawa ninyo ay hindi pa naniniwala sa salita ng Diyos, maaari ninyo silang madala sa Panginoon sa pamamagitan ng mabuti ninyong ugali, kahit hindi kayo magsalita.
Sapagkat makikita nilang may takot kayo sa Diyos at malinis ang pamumuhay ninyo.
Kung gusto ninyong maging maganda, huwag ninyong isipin ang kagandahang nakikita lang katulad ng pag-aayos ng buhok at pagsusuot ng mamahaling ginto, perlas at pagsusuot ng mamahaling damit.
Kundi, pagbutihin ninyo ang inyong kalooban, ang ibig kong sabihin maging mapagpakumbaba kayo at maging mahinahon. Iyan ang kagandahang mahalaga sa paningin ng Diyos at hindi magbabago.
Iyan ang ginagawa ng mga babaing nananampalataya sa Diyos noong unang panahon. Nagpapaganda sila sa pamamagitan ng pagpapasakop nila sa asawa nila.
Katulad ni Sara, sinunod niya si Abraham na asawa niya at itinuring pa niyang amo niya. At maituturing kayong mga anak ni Sara, kung matuwid ang ginagawa ninyo at wala kayong takot kahit kanino man.
Kayo ring mga lalake, pakisamahan ninyong mabuti ang mga asawa ninyo. Igalang ninyo sila bilang mahina pa kaysa sa inyo. Alalahanin ninyo na bibigyan din sila ng Diyos ng buhay na walang hanggan katulad ninyo. Gawin ninyo iyan upang sagutin ng Diyos ang mga panalangin ninyo.
Ngayon, may bilin ako sa inyong lahat. Dapat kayong magkaisa sa isip at sa kalooban at magdamayan. Magmahalan kayo bilang magkakapatid kay Cristo. Maging maawain kayo at mapagpakumbaba sa bawat isa.
Huwag ninyong gantihan ng masama ang gumagawa sa inyo ng masama at huwag din ninyong gantihan ng panlalait ang mga lumalait sa inyo. Kundi manalangin kayo sa Diyos na pagpalain niya sila, sapagkat tinawag kayo na gawin ninyo iyan upang pagpalain din niya kayo.
Sapagkat ganito ang nasa Kasulatan, <<Kung sinuman ang nagnanais na mabigyan ng maganda at masayang pamumuhay, hindi siya dapat magsalita ng masama at kasinungalingan.
Dapat niyang iwanan ang paggawa niya ng kasamaan at gawin niya ang mabuti. At pagsikapan niyang mamuhay ng may kapayapaan.
Sapagkat ang mga mata ng Panginoon, palaging nakatingin sa mga taong matuwid, at pinapakinggan niya ang daing nila, pero galit siya sa mga taong gumagawa ng masama.>>
Meron pa bang gagawa ng masama sa inyo kung laging mabuti ang gusto ninyong gawin? Wala siguro!
Ngunit kahit may magpapahirap sa inyo dahil sa kabutihang ginagawa ninyo, mapalad kayo. Kaya <<huwag kayong matakot at mabalisa sa anumang gusto nilang gawin sa inyo.>>
Alalahanin ninyo ang Panginoon Jesu Cristo ang dapat ninyong parangalan at sundin. Dapat palagi kayong nakahandang magpaliwanag sa sinumang magtanong sa inyo tungkol sa kasiguraduhan ninyo na ililigtas kayo ng Diyos.
At kung sasagutin ninyo sila, dapat mahinahon ang pagsasalita ninyo at may paggalang sa kanila. Siguraduhin ninyong laging malinis ang inyong kalooban upang mapahiya ang mga taong minamasama ang mabubuti ninyong ginagawa bilang mga tagasunod ni Cristo.
Mas mabuti pang magtiis kayo sa pagpapahirap dahil sa paggawa ninyo ng mabuti, kung iyan ang kalooban ng Diyos, kaysa magtitiis kayo sa pagpapahirap dahil sa paggawa ng masama.
Sapagkat si Cristo ay pinahirapan din kahit wala siyang ginawang masama. Minsan lang siyang namatay upang mapatawad ang mga kasalanan ng lahat ng tao. Wala siyang kasalanan pero namatay siya para sa ating mga makasalanan upang madala niya tayo sa Diyos. Pinatay nila ang katawan niya, ngunit binuhay siya ng Ispirito ng Diyos.
At sa pamamagitan ng Ispirito ng Diyos, pumunta si Cristo sa mga ispirito ng mga taong patay na nakabilanggo at nangaral siya sa kanila.
Sila ang mga taong hindi sumunod sa Diyos noong panahon ni Noe. Sa panahong iyon, habang gumagawa pa si Noe ng malaking barko, nagtiyagang naghintay ang Diyos na magsisi ang mga tao sa mga kasalanan nila. Ngunit ilan lang ang tao na nagsisi at sumampalataya sa kanya bago dumating ang baha na siyang sumira sa lahat na nakikita sa mundo. Walo lang ang pumasok sa barko at naligtas sa tubig.
Ang kaligtasan nila sa tubig, maihahalintulad sa pagbautismo sa atin ngayon na siyang nagpapakita na naligtas na tayo sa parusa ng Diyos sa pamamagitan ng pagkabuhay muli ni Jesu Cristo. Ang pagbautismo sa atin sa tubig, hindi panghugas ng dumi sa katawan natin kundi ang pangako natin sa Diyos na susundin natin ang kalooban niya sa buhay natin, dahil malinis na ang kalooban natin.
At ngayon nasa langit na si Jesu Cristu sa kanan ng Diyos. At ipinasakop na kay Cristo ang lahat ng mga anghel at lahat ng may mga tungkulin at ng may mga kapangyarihan sa langit.
Noong naging tao si Jesus, nagtiis siya sa matinding kahirapan. Kaya dapat din kayong nakahandang magtiis sa kahirapan, sapagkat ang taong nagtiis na sa kahirapan ay hindi na gagawa ng kasalanan.
Kaya mula ngayon hindi na siya susunod sa masamang kagustuhan ng kanyang katawan kundi susunod na siya sa kalooban ng Diyos.
Noong hindi pa kayo sumasampalataya, marami ang oras na sinayang ninyo sa paggawa ninyo ng kasamaan katulad ng ginagawa ng mga taong hindi kumikilala sa Diyos. Noong una, laging pakikiapid ang ginagawa ninyo sa buhay ninyo at sinusunod ninyo ang masamang kagustuhan ng inyong katawan. At palagi kayong nagtitipon upang uminom ng alak at gumagawa ng mga bagay na nakakahiya. Sa panahong iyan, hindi na kayo marunong mahiya dahil kahit sa pagpupuri ninyo sa diyosdiyosan ninyo, gumagawa pa rin kayo ng masasama.
Ngunit ngayon nagtataka ang mga taong hindi kumikilala sa Diyos dahil hindi na kayo nakikisama sa kanila sa pamumuhay nilang magulo at walang pagpipigil sa sarili. Kaya nagsasalita na sila ng masama laban sa inyo.
Ngunit mananagot sila sa Diyos sa ginagawa nila, dahil siya ang humahatol sa lahat ng tao, buhay man o patay.
Itinakda sa lahat ng tao na mamamatay sila at pagkatapos, hahatulin sila ng Diyos ayon sa mga gawa nila. Iyan ang dahilan kaya ipinangaral ang Mabuting Balita sa mga taong patay na upang kahit patay na ang katawan nila, mabubuhay ang ispirito nila kasama ng Diyos.
Malapit na ang katapusan ng mundo. Kaya mamuhay kayo ng may mabuting pag-iisip at may pagpipigil sa sarili upang makapanalangin kayo ng mapayapa.
Ang pinakamahalaga, magmahalan kayo nang buong puso. Dahil kung minamahal ninyo ang inyong kapwa, mapapatawad ninyo siya kahit gaano pa karami ang nagawa niyang kasalanan sa inyo.
Buong puso ninyong tanggapin sa bahay ninyo ang mga kapatid ninyo kay Cristo.
Ang bawat isa sa atin, binigyan ng Diyos ng ibat-ibang kakayahan. Kaya bilang mabuting katiwala sa kakayahan na ibinigay niya sa atin, gamitin natin iyan sa ikabubuti ng lahat.
Ang binigyan ng kakayahang mangaral, dapat siyang mangaral ng salita ng Diyos. At ang binigyan ng kakayahang maglingkod sa kapwa niya, dapat siyang maglingkod ayon sa kakayahang ibinigay sa kanya. Gawin natin iyan upang mapurihan ang Diyos sa pamamagitan ni Jesu Cristo dahil sa lahat ng ginagawa natin. Purihin ang Panginoon! Ang lahat ng kapangyarihan at pagpaparangal ay sa kanya lang magpakailan man! Opo Panginoon.
Minamahal kong mga kapatid, huwag kayong magtaka sa maraming kahirapan na nararanasan ninyo, dahil sinusubukan ang inyong pananampalataya sa pamamagitan ng nararanasan ninyo. Dahil talagang ganyan ang nararanasan natin.
Kundi, matuwa kayo dahil ang nakikiramay kayo sa pagpahihirap na naranasan ni Cristo. At maging lubos ang tuwa ninyo sa araw na makikita ang kapangyarihan niya at nakakamanghang liwanag niya.
Talagang mapalad kayo kung nilalait kayo ng mga tao dahil sa pagsunod ninyo kay Cristo, dahil kung ganyan ang ginagawa nila sa inyo, malalaman ninyong nasa inyo ang makapangyarihang Ispirito, na siyang Ispirito ng Diyos.
Kung pinahihirapan kayo, sana hindi dahil nakapatay kayo ng tao, nagnakaw, nakagawa ng masama,o nakialam sa ginagawa ng iba.
Ngunit kung pinahihirapan kayo dahil Cristiano kayo, huwag ninyong ikahiya, kundi magpasalamat kayo sa Diyos dahil alam ng mga tao na tagasunod kayo ni Cristo.
Dumating na ang panahon na magsimula na ang Diyos sa paghuhukom niya sa lahat ng tao, una sa mga anak niya. At kung nagsisimula na ang paghuhukom niya sa atin, ano na ang kahahantugan ng mga taong hindi sumusunod sa Mabuting Balita ng Diyos?
Dahil ganito ang sinasabi sa Kasulatan, <<Kung mahirap maligtas ang mga taong matuwid, lalo na ang mga taong hindi kumikilala sa Diyos at sa mga makasalanan.>>
Kaya kayong mga nagtitiis sa mga kahirapan dahil iyan ang kalooban ng Diyos para sa inyo, ipagpatuloy ninyo ang paggawa ng mabuti. Ipagkatiwala ninyo ang sarili ninyo sa Diyos na gumawa sa inyo, dahil mapagkakatiwalaan siya at kailanman hindi niya kayo pababayaan.
Kayong mga namumuno sa mga mananampalatayang sama-sama, meron akong gustong ipakiusap sa inyo bilang isa ring namumuno at isa sa mga nakakita sa mga pagpapahirap kay Cristo at isa rin sa mga pararangalan kasama niya sa araw ng pagbabalik niya.
Alagaan ninyong mabuti ang mga taong ipinagkatiwa ng Diyos sa inyo. Katulad sila ng mga tupa at kayo ang magpapastol sa kanila. Dapat totoo sa puso ninyo ang pag-aalaga sa kanila, dahil iyan ang gusto ng Diyos. Gawin ninyo ang tungkulin ninyo, dahil gusto ninyong makatulong sa kanila, hindi dahil napipilitan kayo o dahil meron kayong hinihintay na kapalit.
Huwag kayong maghari-harian sa mga mananampalatayang ipinagkatiwala sa inyo, kundi maging mabuti kayong halimbawa sa kanila.
At sa pagbabalik ni Cristo na siyang Pinakapinuno ng mga Tagapastol, makakatanggap kayo ng mabuting gantimpalang pagpaparangal na hindi mawawala kailanman.
At kayong mga lalake na bata pa, magpasakop kayo sa mga nakakatanda pa sa inyo na namumuno sa mga mananampalataya. At kayong lahat na mananampalataya, magpakumbaba kayo at maglingkod sa bawat isa, dahil sinasabi sa Kasulatan, <<Napopoot ang Diyos sa mga taong mapagmataas, ngunit tinutulungan niya ang mga taong mapagpakumbaba.>>
Kaya magpasakop kayo sa kapangyarihan ng Diyos upang parangalan niya kayo sa darating na araw.
Ipagkatiwala ninyo sa kanya ang lahat ng kabalisahan ninyo dahil siya ang nagmamalasakit sa inyo.
Maghanda kayo at mag-ingat, dahil kaaway natin si Satanas na naghahanap ng mga taong sisirain niya. Katulad siya ng leon na umuungol na naghahanap ng kakagatin niya.
Kaya palakasin ninyo ang pananampalataya ninyo sa Diyos at labanan ninyo si Satanas. Alalahanin ninyong hindi lang kayo ang nagtitiis sa mga pagpapahirap kundi kahit ang mga kapatid ninyo kay Cristo sa buong mundo.
Maikli lang ang panahon ng pagtitiis ninyo. Pagkatapos, tutulungan kayo ng Diyos upang maging ganap ang buhay ninyo. At siya rin ang magpapalakas sa inyo upang maging matatag kayo, dahil siya ang pinanggagalingan ng lahat ng kabutihan. Siya ang tumawag sa inyo upang maisama kayo sa walang hanggang karangalan niya dahil sa pakikiisa ninyo kay Cristo.
Purihin ang Panginoon! Ang lahat ng kapangyariahn ay nasa kanya kailanman! Opo Panginoon.
Isinulat ko sa inyo ang maikling sulat na ito sa tulong ni Silas. Kapatid din natin siya kay Cristo at talagang mapagkakatiwalaan siya. Sana mapalakas ko ang loob ninyo sa pamamagitan ng sulat na ito. Gusto kong malaman ninyo na ang isinulat ko dito ay ang totoong kabutihan ng Diyos. Gusto kong manatili kayo sa kabutihan niya.
Ipinapasabi din ng mga kapatid nating nasa Babilonia na kumusta na kayo. Katulad din ninyo silang pinili ng Diyos na maging kanya. Ipinapasabi din ni Marcos na itinuring kong anak na kumusta na kayo.
Bilang magkakapatid kay Cristo, magbatian kayo ng may pag-ibig. Kayong lahat na nakipag-isa kay Cristo, mapasainyo ang kapayapaan na galing sa Diyos.
Ako si Simon Pedro na alipin at apostol ni Jesu Cristo. Sumulat ako sa inyong lahat na kasama nating mananampalataya kay Jesu Cristo na ating Diyos at Tagapagligtas. Dahil sa katuwiran niya, natanggap ninyo ang mahalagang pananampalataya katulad ng pananampalatayang natanggap namin.
Nais kong manatili sa inyo ang lubos na kabutihan at kapayapaan na galing sa Diyos dahil sa pagkilala ninyo sa kanya at sa Panginoon nating Jesu Cristo.
Sa pamamagitan ng kapangyarihan ng Diyos, ibinigay niya sa atin ang lahat ng kailangan natin upang mamuhay tayong masunurin sa kalooban ng Diyos. Magagawa natin iyan dahil kilala natin ang Diyos na siyang tumawag sa atin sa pamamagitan ng kapangyarihan at kabutihan niya.
At dahil sa kapangyarihan at kabutihan niya, ibinigay din niya sa atin ang mahalaga at dakilang mga pangako niya upang hindi na tayo madala sa kasamaan ng mundo na siyang sumisira sa pagkatao natin, kundi maging matuwid tayo katulad ng Diyos.
Kaya pagsikapan ninyong isama sa panampalataya ninyo ang mabuting ugali. At ang mabuting ugali, samahan ninyo ng karunungan.
Ang karunungan ninyo, samahan ninyo ng pagpipigil sa sarili. Ang pagpipigil sa sarili, samahan ninyo ng pagtitiis. Ang pagtitiis, samahan ninyo ng pagsunod sa kalooban ng Diyos.
Ang pagsunod sa kalooban ng Diyos, samahan ninyo ng pagmamahal sa mga kapatid ninyo kay Cristo. At ang pagmamahal ninyo sa mga kapatid ninyo, samahan ninyo ng pagmamahal sa lahat.
Ang mga ugaling iyan, kung laging nakikita sa buhay ninyo at lalo pang nadadagdagan, magiging pakinabang sa mga tao ang pagkilala ninyo sa Panginoon nating Jesu Cristo.
Ngunit kung hindi nakikita sa buhay ng isang tao ang mga ugaling iyan, katulad siya ng isang bulag dahil hindi niya alam ang katotohanan at nakalimutan na niya na nilinis na siya ng Diyos sa mga kasalanan niya.
Kaya minamahal kong mga kapatid kay Cristo, pagsikapan ninyong ipakita na totoo kayong tinawag at pinili ng Diyos sa pamamagitan ng magandang ugali ninyo. Dahil kung maganda ang ugali ninyo, katulad ng sinabi ko dito, hindi kayo mahihiwalay sa piling ng Diyos,
kundi masaya niya kayong papasukin sa walang hanggang kaharian ni Jesu Cristo na Panginoon natin at Tagapagligtas.
Kaya kahit alam na ninyo ang mga aral na nito at kahit matatag na kayo sa katotohanan na tinanggap ninyo, palagi ko parin kayong pinapaalalahan.
Para sa akin, habang nabubuhay pa ako, kailangan ko parin kayong paalalahanan tungkol sa mga bagay na ito.
Alam kong hindi na ako magtatagal sa mundong ito, dahil iyan ang sinabi sa akin ng Panginoon nating Jesu Cristo.
Kaya ngayon ginagawa ko ang lahat ng makakaya ko, upang kung darating ang araw na wala na ako, pala parin ninyong maalala ang lahat ng ipinangaral ko sa inyo.
Ang mga ipinangaral namin sa inyo tungkol sa kapangyarihan ng Panginoon nating Jesu Cristo at sa pagbabalik niya dito sa mundo, hindi lang kuwento na gawa ng tao, kundi talagang totoo ang ipinangaral namin, dahil talagang nakita namin kay Jesus ang kamangha manghang liwanag at kapangyarihan na galing sa Diyos.
Sapagkat kami ang kasama ni Jesus doon sa banal na bundok noong pinarangalan at pinuri siya ng Makapangyarihang Diyos. Narinig namin ang tinig niya galing sa langit na nagsasabing, <<Ito ang minamahal kong Anak na kalugodlugod sa akin.>>
<range>
Dahil diyan, lalong tumibay ang paniniwala namin sa mga ipinaalam ng mga propeta noong una tungkol kay Cristo. Kaya bigyan ninyo ng halaga ang ipinaalam nila dahil ang sinabi nila noong una ay katulad ng ilaw na lumiliwanag sa madilim hanggang sa pagdating ni Cristo. Maihahalintulad si Cristo sa tala na nagliliwanag kung mag-uumaga dahil siya ang nagbibigay ng liwanag sa puso ninyo.
Higit sa lahat, dapat ninyong tandaan na ang lahat ng isinulat ng mga propeta sa Kasulatan, hindi galing sa sarili nilang pagkaintindi.
Sapagkat ang ipinangaral nila ay hindi galing sa sarili nilang isip, kundi ang Ispirito ng Diyos ang nagpaalam sa kanila upang sabihin nila ang totoong salita ng Diyos.
Ngunit noong una, mayroon din mga nagkukunwaring propeta sa mga Israelita. At ganyan din ang mangyayari sa inyo pagdating ng panahon. May darating na makikisama sa inyo na mangangaral ng salita ng Diyos. Sa hindi ninyo alam, nagkukunwari lang pala sila. Dahil puro kasinungalingan ang ipapangaral nila sa inyo na siyang makakasira sa pananampalataya ninyo. Itatakwil din nila ang Panginoon Jesus kahit siya ang tumubos sa kanila. Kaya bigla na lang darating sa kanila ang parusa ng Diyos.
Ngunit marami pa ang sumusunod sa mga nakakahiyang ginagawa nila. At dahil sa kanila, nilalait ang katotohanan na sinusunod natin.
Ang mga nagkukunwaring tagapagturo, ililigaw nila kayo sa pamamagitan ng magagandang pananalita nila upang pagkaperahan lang nila kayo. Ang pagpaparusa sa kanila ay matagal ng nakalaan at malapit na silang lipulin.
Alam nating parurusahan sila dahil kahit ang mga anghel na nagkasala noong una, hindi kinaawaan ng Diyos. Kundi, itinapon sila sa impiyerno at ikinulong sila sa malalim na hukay upang doon nila hintayin ang Araw ng Paghuhukom ng Diyos.
Noong panahon ni Noe, hindi rin kinaawaan ng Diyos ang mga taong laging gumagawa ng kasamaan. Kaya binaha niya ang mundo. Walang nakaligtas maliban lang kay Noe na nangaral ng tungkol sa matuwid na pamumuhay at sa pitong pamilya niya.
Hinatulan din ng Diyos ang mga tao sa Sodoma at Gomora dahil sa masamang ginagawa nila. Nilipul niya ang mga bayan nila sa pamamagitan ng apoy upang ipakita sa mga taong masasama kung ano ang mangyayari sa kanila.
Ngunit iniligtas ng Diyos si Lot, isang taong matuwid na naninirahan doon. Labis ang kalungkutan ni Lot dahil sa nakakahiyang pamumuhay ng mga kababayan niya. Araw araw na nasasaktan ang kalooban ni Lot dahil nakikita niya ang mga ginagawa nilang masama.
<range>
Kaya makikita natin dito na alam ng Diyos kung paano niya ililigtas ang mga taong matuwid na nakakaranas ng mga pagsubok at kung paano niya parurusahan ang mga masamang tao hanggang sa araw na hatulan sila.
Lalo niyang parurusahan ang mga sumusunod sa masamang kagustuhan ng katawan nila at ayaw magpasakop sa mga may tungkulin. Ganyan din ang ugali ng mga nagkukunwaring nangangaral na nakikisama sa inyo. Mapagmayabang sila at hindi sila nahihiya. Hindi sila natatakot magsalita ng masama laban sa mga nasa langit.
Kahit ang mga anghel na higit pang makapangyarihan sa mga nangangaral na iyan, hindi nagsalita ng masama laban sa kapwa nila anghel sa harapan ng Diyos.
Ngunit ang mga nagkukunwaring nangangaral, nagsasabi sila ng masama laban sa kahit anumang hindi nila alam. Para silang mga hayop na walang isip at ipinapanganak lang upang hulihin at patayin. Ganoon din ang mga taong iyan.Lilipulin sila ng Diyos.
Iyan ang gagawin ng Diyos sa kanila bilang kabayaran sa mga masasamang ginawa nila. Ikinatutuwa nila ang pag-inom nila ng alak at paggawa nila ng masama kahit araw pa. Habang kasama ninyo sila sa oras ng pagsasalo ninyo bilang magkakapatid kay Cristo, ipinagpapatuloy nila ang pandaraya nila. Kaya sila ang nagiging dahilan para mapahiya kayo, dahil katulad sila ng mantsa na nasa malinis na damit.
Kung tumingin sila sa babae, may masama na silang iniisip. Palagi silang gumagawa ng kasalanan at hinihikayat pa nila ang mga taong mahina pa sa pananampalataya. Puro kasakiman ang nasa isip nila. Kaya isinumpa sila ng Diyos.
Tinalikuran nila ang tamang aral. Kaya naligaw sila. Tinularan nila ang ugali ni Balaam na anak ni Beor na pumayag na gumawa ng masama dahil babayaran siya.
Ngunit pinagsabihan siya ng asno na sinasakyan niya na bigla na lang nagsalita na parang tao. At sa ganoon napigilan siya sa paggawa niya ng kahangalan.
Ang mga nagkukunwaring nangangaral, maihahalintulad sila sa mga sibol na natuyo at sa mga ulap na natatangay ng hangin sapagkat mandaraya sila at walang halaga. Inihanda na ng Diyos para sa kanila ang lugar ng kadiliman.
Mayayabang silang magsalita, ngunit wala namang kabuluhan ang sinasabi nila. Sinasabi nilang hindi masama ang pagsunod sa masamang kagustuhan ng katawan. Sa ganoon, mahihikayat nilang bumalik sa mga nakakahiyang gawa ang mga taong bago pa lang tumalikod sa masamang pamumuhay.
Ipinapangako nila sa mga nahikayat nila na malaya nilang gawin ang kahit anong gusto nilang gawin. Ngunit mismong sila, alipin pala sila ng masamang kagustuhan ng katawan nila na siyang magpapahamak sa kanila. Sapagkat kung magpapatalo ang tao sa anumang hindi niya kayang iwanan, ang siyang mag-aalipin sa kanya.
Ang mga taong nakakilala kay Jesu Cristo na Panginoon natin at Tagapagligtas, malaya na sila sa kasamaan ng mundo. Ngunit kung babalik sila sa paggawa nila ng masama at muli silang alipinin ng masamang kagustuhan ng katawan nila, lalo pang sasama ang kalagayan nila ngayong kaysa noong una.
Mabuti pang hindi na nila nalaman ang daan patungo sa matuwid na pamumuhay kaysa nalaman nila at pagkatapos, tatalikuran lang nila ang mga banal na utos na ipinangaral sa kanila.
Kaya napatunayan sa kanila ang kasabihang, <<Ang ugali ng aso, pagkatapos niyang sumuka, balikan niyan kainan ang suka niya.>> <<Ang baboy na pinaliguan na, babalik siya sa putik upang muling lumublob.>>
Mga minamahal kong kapatid, ito ang ikalawang sulat ko sa inyo. Sa mga sulat ko, pinagsikapan kong ipaalala sa inyo ang tungkol sa mga bagay na alam na ninyo upang maging malinis at mabuti ang pag-iisip ninyo.
Gusto kong palagi ninyong alalahanin ang mga sinabi ng mga banal na propeta noong una at ang mga utos na ibinigay sa inyo ng Panginoon natin at Tagapagligtas sa pamamagitan ng mga apostol na isinugo niya sa inyo.
Higit sa lahat, dapat ninyong malaman na sa mga huling araw bago bumalik si Cristo, lalaitin kayo ng mga taong sumusunod sa masamang kagustuhan ng katawan nila. Pagtatawanan at lalaitin nila kayo at sasabihin nila,
<<Akala kong nangako ang Cristo na babalik siya? Nasaan na siya ngayon? Matagal nang namatay ang mga ninuno natin pero talagang walang pagbabago mula ng likhain ang mundo hanggang ngayon.>>
Ngunit ang sinasabi nilang walang pagbabago, hindi totoo. Dahil sinasadya lang nilang kalimutan ang katotohanan na noong una pa ginawa na ng Diyos ang langit sa pamamagitan ng salita niya. At ginawa niya ang lupa, mula sa tubig at lumitaw ang lupa sa pamamagitan ng tubig.
At sa pamamagitan din ng tubig, lumubog ang buong mundo. Kaya nalunod ang mga tao at nasira ang lahat sa panahon na iyon.
Sa pamamagitan din ng salita ng Diyos, iniingatan niya ang lupa at langit na nakikita natin ngayon hanggang sa araw na itinakda niyang lipulin sa pamamagitan ng apoy. Mangyayari iyan sa araw ng paghuhukom at pagpaparusa niya sa mga masasamang tao na hindi kumikilala sa kanya.
Ngunit kayong minamahal kong mga kapatid, huwag ninyo sanang kalimutan na para sa Panginoon, ang isang araw ay katulad ng isang libong taon, at ang isang libong taon ay katulad lang ng isang araw.
May ilang nag-iisip na pabaya ang Panginoon sa pangako niya tungkol sa pagbabalik niya. Ngunit sa katotohanan, mapagtitiis siya, dahil hinihintay niyang magsisi ang lahat sa mga kasalanan nila, dahil ayaw niyang mapahamak ang sinuman sa walang hanggang kaparusan.
Ngunit ang pagababalik ng Panginoon katulad ng pagdating ng magnanakaw na hindi natin alam kung kailan. Sa araw ding iyan, may maririnig tayong dagundong na nakapangingilabot at bigla na lang mawawala ang langit. Masusunog ang araw, buwan, at mga bituin. At malilipul din ang lahat ng nandito sa lupa, kahit ang mundo.
Ganyan ang pagkawasak ng lahat. Kaya dapat kayong mamuhay ng banal at masunurin sa kalooban ng Diyos,
habang hinihintay ninyo ang araw ng pagdating ng Diyos at paghuhukom niya sa lahat ng tao. At sa pagsunod ninyo sa kanya, dawin ninyo ang lahat ng makakaya ninyo upang hindi na matagalan ang pagdating ni Jesus. Sa araw din iyon, malilipul ang langit sa pamamagitan ng apoy at ang lahat ng nakikita doon, matutunaw lang sa sobrang init.
Ngunit ayon sa ipinangako ng Diyos, mayroong bagong langit at lupa na hinihintay natin at ang lahat ng taong nabubuhay doon ay matuwid na sa paningin niya.
Kaya mga minamahal kong kapatid, habang hinihintay ninyo iyon, pagsikapan ninyong mamuhay ng malinis at walang masama sa paningin ng Diyos at dapat laging mabuti ang pakikiisa ninyo sa kanya.
Habang hindi pa dumadating ang Panginoon, alalahanin ninyo ang pagtitiis niya dahil binibigyan niya ng panahong magsisi ang mga tao sa mga kasalanan nila upang maligtas sila, katulad ng isinulat sa inyo ng minamahal nating kapatid na si Pablo sa pamamagitan ng karunungan na ibinigay ng Diyos sa kanya.
Ganyan din ang sinabi niya sa lahat ng sulat niya tungkol sa pagdating ng Panginoon. May ilang isinulat si Pablo na mahirap maunawaan. Kaya ang mga taong kulang sa pang-unawa at mahina ang pananampalataya, binibigyan nila ng maling kahulugan ang mga isinulat ni Pablo na mahirap maunawaan. Ganoon din ang ginagawa nila sa ibang bahagi ng Banal na Kasulatan. Sa ganoon, maidadala nila ang sarili nila sa walang hanggang kaparusahan.
Ngunit kayong mga kapatid ko, alam na ninyo ang tungkol sa mga masasamang tao na nangangaral ng hindi totoo. Kaya mag-ingat kayo upang hindi kayo mailigaw sa pamamagitan ng maling aral nila. Sapagkat kung susundin ninyo sila, hindi na kayo maniniwala sa katotohanan at mahihiwalay na kayo sa Diyos.
Kaya pagsikapan ninyong maragdagan pa ang pagkilala ninyo kay Jesus at ipagpatuloy ninyo ang pananampalataya ninyo sa kanya upang madagdagan pa sa buhay ninyo ang kabutihan na galing sa kanya. Siya ang Panginoon natin at Tagapagligtas. Purihin siya ngayon at kailanman! Opo Panginoon.
Sumulat kami sa inyo tungkol sa kanya na tinatawag na Salita na nagbibigay ng buhay na walang hanggan. Bago pa nilikha ang lahat, nariyan na siya at kasama na siya ng Diyos. Ang nagbibigay ng buhay na walang hanggan, pumunta siya dito sa mundo bilang tao. Nakita namin siya at narinig, napagmasdan namin siya at nahawakan. Kaya ngayon, ipinapatotoo at ipinapaalam namin sa inyo ang nakita at narinig namin upang makasama namin kayo sa pakikiisa namin sa Diyos at sa Anak niya na si Jesu-Cristo.
<range>
<range>
Isinusulat namin ito upang malubos ang tuwa natin.
Ito ang katotohanan na narinig namin kay Jesu Cristo at ipinapaalam na namin sa inyo. Ang Diyos ay liwanag at walang anumang madilim sa kanya.
Kaya kung sinasabi nating nakiisa na tayo sa Dios, pero namumuhay pa tayo sa kadiliman, nagsisinungaling na tayo at hindi namumuhay ayon sa katotohanan.
Ngunit kung namumuhay tayo sa liwanag, katulad ng Diyos na nasa liwanag, meron tayong pakikiisa sa bawat isa. At ang dugo ni Jesus na Anak ng Diyos ay siyang naglilinis ng lahat ng ating kasalanan.
Kung sinasabi nating wala tayong kasalanan, dinadaya natin ang sarili natin at hindi natin alam ang katotohanan.
Ngunit kung inaamin natin ang mga kasalanan natin sa Diyos, siguradong patatawarin niya tayo at lilinisin niya tayo sa lahat ng kasamaan, dahil tapat siya at matuwid.
Pero kung sinasabi nating wala tayong kasalanan, ginagawa nating sinungaling ang Diyos at hindi nakikita sa buhay natin ang salita niya.
Minamahal kong mga anak, isinulat ko sa inyo ang lahat ng iyan upang hindi kayo makagawa ng kasalanan. Ngunit kung may nakagawa ng kasalanan, may nagmamakaawa sa Diyos para sa atin. Walang iba kundi si Jesu Cristo na Matuwid.
Siya ang pinarusahan ng kamatayan bilang kapalit natin upang mapatawad ang mga kasalanan natin. At hindi lang mga kasalanan natin kundi pati ang mga kasalanan ng lahat ng tao.
Kung sinusunod natin ang mga utos ng Diyos, sigurado tayong kilala natin siya.
Ngayon, kung may nagsasabi na kilala niya ang Diyos, ngunit hindi naman niya sinusunod ang mga utos niya, nagsisinungaling siya at wala sa kanya ang katotohanan.
Ngunit ang sumusunod sa salita ng Diyos, ganap na ang pagmamahal niya sa kanya. Kaya kung sinuman ang nagsasabing nakiisa siya sa Diyos, dapat siyang mamuhay katulad ni Jesus. Sa ganoon, malalaman nating totoo na siyang nakiisa sa Diyos.
<range>
Minamahal kong mga kapatid, hindi bagong utos ang isinulat ko sa inyo, kundi dating utos. Dahil noong nanampalataya kayo kay Jesus, narinig na ninyo ang utos na dapat tayong magmahalan.
Ngunit ngayon, maituturing na isang bagong utos ang isinulat ko na dapat tayong magmahalan, dahil ngayon lang namin nakita iyan sa buhay ni Jesus at nakikita rin namin sa inyo. Sapagkat ang kadiliman ay mawawala na at lumiliwanag na ang totoong ilaw.
Kung sinuman ang nagsasabi na namumuhay siya sa liwanag, ngunit napopoot siya sa kapatid niya, ang ibig sabihin nasa kadiliman pa siya.
Ngunit kung sinuman ang nagmamahal sa kapatid niya, siya ang namumuhay sa liwanag at hindi siya ang nagiging dahilan ng pagkakasala ng iba.
Ngunit ang napopoot sa kanyang kapatid, lumalakad siya sa kadiliman at hindi niya alam ang pupuntahan niya, sapagkat binulag siya ng kadiliman.
Sumusulat ako sa inyo mga anak, sapagkat pinatawad na ng Dios ang mga kasalanan ninyo dahil sa ginawa ni Jesu Cristo.
Sumusulat ako sa inyo mga ama, dahil kilala na ninyo siya na bago pa nilikha ang lahat, nariyan na siya. Sumusulat ako sa inyo mga binata, dahil natalo na ninyo si Satanas na pinagmulan ng lahat ng kasamaan.
Sumusulat ako sa inyo mga anak, dahil kilala na ninyo ang Diyos. Sumusulat ako sa inyo mga ama, dahil kilala na ninyo siya na bago pa nilikha ang lahat, nariyan na siya. Sumusulat ako sa inyo mga binata, dahil matatag kayo at laging nasa puso ninyo ang salita ng Diyos at natalo na ninyo si Satanas.
Huwag ninyong mahalin ang mga gawang makamundo at mga bagay dito sa mundo na hindi kalugodlugod sa Diyos. Dahil ang nagmamahal sa mga iyan, hindi nagmamahal sa Diyos.
Sapagkat ganito ang mga gawa ng mga taong makamundo. Sinusunod nila ang masamang kagustuhan ng katawan nila, hinahangad nila ang lahat ng nakikita nila at mapagmayabang sa buhay. Ang mga ugaling ganyan, hindi galing sa Diyos kundi galing sa mundo.
Mawawala ang mundo at ang lahat ng bagay dito na hinahangad ng mga tao. Ngunit ang mga taong sumusunod sa kalooban ng Diyos, mabubuhay sila ng walang hanggan.
Minamahal kong mga anak, malapit na ang katapusan ng mundo. At katulad ng narinig ninyo, malapit na ang paglitaw ng taong sumasalungat kay Cristo. Kahit ngayon, marami nang lumitaw na sumasalungat kay Cristo. Kaya alam natin na malapit na ang katapusan ng mundo.
Ang mga taong iyan, nakasama natin sila noong una, pero humiwalay sila sa atin. Kung totoong kasama natin sila sa pananampalataya, nanatili sana silang kasama natin. Ngunit humiwalay sila, ang ibig sabihin, hindi natin sila totoong kasama.
Ngunit kayo, nasa inyo na ang Ispirito ng Diyos na ibinigay sa inyo ni Jesus. Kaya alam na ninyo ang lahat ng katotohanan.
At alam ninyo na walang kasinungalingan na nanggagaling sa katotohanan. Ganoon paman, sumusulat pa rin ako sa inyo, upang masiguro ninyo na ang nalaman ninyo tungkol kay Jesus ay talagang totoo.
Ang taong nagsisinungaling, sinasabi niya na hindi si Jesus ang Cristo na isinugo ng Diyos. Ang mga nagsasalita ng ganyan, sila ang sumasalungat kay Cristo, dahil ayaw nilang kilalanin ang Diyos at ang Anak niya.
Ang hindi kumikilala sa Anak, hindi rin niya kilala ang Ama. Ngunit ang kumikilala sa Anak, kilala rin niya ang Ama.
Huwag ninyong kalimutan ang ipinangaral sa inyo mula noong nakilala ninyo si Jesus. Sa ganoon, mananatili kayo sa pakikiisa ninyo sa Diyos at sa Anak niya.
Sa ganoon, mapapasainyo ang ipinangako ni Cristo na ang buhay na walang hanggan.
Sumusulat ako sa inyo upang balaan kayo sa mga taong gustong manlinlang sa inyo sa pagtuturo nila.
Ngunit hindi nila kayo malilinlang, sapagkat nasa inyo na ang Ispirito ng Diyos na ibinigay sa inyo ni Jesus. Kaya hindi na kayo kailangang turuan ng iba, sapagkat ang Ispirito ng Diyos ang siyang magtuturo sa inyo. At ang lahat ng itinuturo niya ay pawang katotohanan. Kaya manatili kayo kay Jesus, katulad ng itinuro niya sa inyo.
Kaya minamahal kong mga anak, manatili tayo sa pakikiisa kay Jesus upang sa pagbabalik niya dito sa mundo, wala tayong ikakatakot at hindi tayo mahihiyang humarap sa kanya sa araw na iyon.
Alam ninyong matuwid si Jesus. Kaya dapat din ninyong malaman na ang lahat ng gumagawa ng matuwid sila ang mga anak ng Diyos.
Isipin natin kung gaano kalaki ang pag-ibig ng Diyos sa atin! Itinuring niya tayong mga anak niya at totoo iyan. Kaya iyan ang dahilan na hindi tayo kinikilala ng mga taong makamundo dahil hindi nila kilala ang Diyos.
Minamahal kong mga kapatid, kahit mga anak tayo ng Diyos, hindi pa natin alam kung ano ang talagang magiging kalagayan natin sa pagbabalik ni Jesu Cristo. Ngunit ang alam natin, matutulad tayo sa kanya sapagkat makikita natin siya ng harapan.
Kaya kung sinuman ang siguradong matutulad sa kanya, dapat huwag na siyang mamuhay sa kasalanan upang maging malinis ang buhay niya katulad ni Jesus.
Kung sinuma ang gumagawa ng kasalanan, nilalabag niya ang Kautusan ng Diyos. Sapagkat ang paglabag sa mga utos niya, ang siyang kasalanan.
Alam ninyo na walang kasalanan si Jesus at alam ninyong naparito siya upang siya ang mag-aalis sa mga kasalanan natin.
Kaya ang taong nakiisa kay Jesus, hindi na niya ipinagpapatuloy ang paggawa ng kasalanan. Ngunit kung sinuman ang nagpapatuloy sa kasalanan, hindi pa niya talagang kilala si Jesus at hindi pa siya sumasampalataya sa kanya.
Minamahal kong mga anak, huwag kayong padaya kahit kaninuman. Kung sinuman ang gumagawa ng mabuti, sila ang matuwid sa paningin ng Diyos, katulad ni Jesus na matuwid.
Ngunit kung sinuman ang nagpapatuloy sa paggawa niya ng kasalanan, mga anak sila ni Satanas, sapagkat mula pa sa simula gumagawa na ng kasalanan si Satanas. Kaya nga pumunta dito ang Anak ng Diyos upang wasakin ang mga gawa ni Satanas.
Ang lahat ng naging anak ng Dios, hindi na nila ipinagpapatuloy ang paggawa nila ng kasalanan, sapagkat nasa kanila na ang bagong buhay na galing sa Diyos. At dahil ang Diyos na ang Ama nila, hindi na nila maaaring ipagpatuloy ang paggawa nila ng kasalanan
Kaya makikilala natin kung sino ang mga anak ng Diyos at kung sino ang mga anak ni Satanas. Sapagkat kung sinuman ang hindi gumagawa ng matuwid at hindi nagmamahal sa kapatid niya, hindi siya anak ng Diyos.
Noong sumampalataya kayo kay Jesus, ganito ang aral na narinig ninyo, dapat tayong magmahalan.
Huwag tayong tumulad kay Cain na nasakop ni Satanas. Pinatay niya ang kapatid niyang si Abel dahil kinainggitan niya siya. Sapagkat sa paningin ng Diyos, mabubuti ang ginawa ni Abel pero ang ginawa ni Cain, masasama.
Kaya mga kapatid, huwag kayong magtaka kung kapopootan kayo ng mga taong makamundo.
Noong una, nahiwalay tayo sa Diyos at dapat tayong parusahan sa walang hanggang kamatayan. Ngunit ngayon, nasa piling na niya tayo at nasa atin na ang buhay na walang hanggan. Alam natin iyan, dahil minamahal na natin ang mga kapatid natin. Ngunit ang taong hindi nagmamahal sa kanyang kapatid, nananatili pa siya sa walang hanggang kamatayan.
Ang napopoot sa kanyang mga kapatid ay katulad siya ng mamamatay tao at alam natin na wala sa mamamatay tao na may buhay na walang hanggan.
Ganito natin malalaman ang totoong pagmamahal. Ibinigay ni Jesu Cristo ang buhay niya upang maligtas tayo. Kaya dapat tayong nakahandang ibigay ang ating buhay para sa mga kapatid natin.
Halimbawa, kung may isang taong may kaya sa buhay at may nakita siyang isang kapatid na nangangailangan, pero hindi niya tinulungan, masasabi ba natin na minamahal niya ang Diyos? Hindi!
Mga anak, huwag tayong magmahalan sa salita lang, kundi ipakita natin ang totoong pagmamahal sa pamamagitan ng ating mga gawa.
GH, MTTs= Kung ganyan ang pagmamahal natin, sigurado tayong namumuhay tayo ayon sa katotohanan. At kahit kung minsan parang inuusig pa tayo ng ating kalooban, maaari tayong humarap sa Diyos nang payapa. Sapagkat alam natin na higit pa ang Diyos kaysa sa kalooban natin at alam niya ang lahat ng iniisip at ginagawa natin.
<range>
Minamahal kong mga kapatid, kung hindi tayo inuusig ng ating kalooban, makakaharap tayo sa Diyos ng walang takot.
At kahit anumang hinihingi natin sa Diyos, siguradong matatanggap natin, dahil sumusunod tayo sa kalooban at mga utos niya.
At ito ang utos niya: Dapat tayong sumampalataya sa Anak niyang si Jesu Cristo at magmahalan tayo katulad ng iniutos niya sa atin.
Ang mga sumusunod sa utos ng Diyos, nakiisa na sila sa Diyos at sa pamamagitan ng Ispirito ng Diyos na ibinigay niya sa atin, alam natin na nasa atin ang Diyos.
Minamahal kong mga kapatid, marami na ang mga taong nangangaral ng hindi totoo. Kaya kung may nagsasalitang nasa kanila ang Ispirito ng Diyos, huwag kayong kaagad na maniwala, kundi tiyakin muna ninyo kung totoong galing sa Diyos ang ipinapangaral nila.
Malalaman ninyo kung talagang nasa kanila ang Ispirito ng Diyos kung kinikilala nila na naging tao si Jesu Cristo noong pumunta siya dito sa mundo.
Ngunit kung sinuman ang hindi kumikilala na naging tao si Jesu Cristo, ibig sabihin hindi ang Ispirito ng Diyos ang nasa kanya kundi ang ispirito ng sumasalungat kay Cristo. Alam ninyo na darating na ang taong iyan at kahit ngayon, gumagawa na siya.
Ngunit kayong minamahal ko, anak na kayo ng Diyos at tinalo na ninyo ang mga nangangaral ng hindi katotohanan, dahil hindi ninyo pinaniwalaan ang ipinangaral nila. Dahil ang Ispirito ng Diyos na nasa inyo ay makapangyarihan pa kaysa kay Satanas na siyang naghahari ngayon sa mga taong hindi sumasampalataya sa Diyos.
Ang nangangaral ng hindi totoo, makamundo sila. At ang sumusunod sa ipinapangaral nila, yung kapwa din nilang makamundo.
Ngunit tayo, nasa Diyos na tayo. Kaya ang mga sumusunod sa mga ipinapangaral natin, sila ang mga kapwa natin kumikilala sa Diyos. Ngunit ang mga taong ayaw sumunod sa atin, hindi sila kumikilala sa Diyos. Sa ganoon, malalaman natin kung sino ang nangangaral ng katotohan na galing sa Ispirito ng Diyos at malalaman din natin kung sino ang nangangaral ng kasinungalingang galing kay Satanas.
Minamahal kong mga kapatid, magmahalan tayo, sapagkat ang Diyos ang pinagmulan ng pag-ibig. At ang taong nagmamahal sa kapwa niya, anak siya ng Diyos at kilala niya ang Diyos.
Ngunit kung sinuman ang hindi nagmamahal sa kapwa niya, hindi niya kilala ang Diyos, sapagkat ang Diyos ang pag-ibig.
Ipinakita ng Diyos ang pagmamahal niya sa atin noong isinugo niya dito sa mundo ang kaisaisang Anak niya. Ginawa niya iyan upang sa pamamagitan ng kanyang Anak, mabubuhay tayo ng walang hanggan.
Hindi tayo ang nagmahal sa Diyos, kundi siya ang unang nagmahal sa atin. Dahil sa kasalanan natin, tayo sana ang dapat parusahan. Pero dahil sa pagmamahal ng Diyos sa atin, isinugo niya dito sa mundo ang Anak niyang si Jesus upang siya ang maparusahan ng kamatayan bilang kapalit natin upang mapatawad ang mga kasalanan natin. Iyan ang totoong ipinakita ng Diyos sa atin.
Minamahal kong mga kapatid, dahil ganyan ang pagmamahal ng Diyos sa atin, dapat din tayong magmahalan.
Wala pang taong nakakita sa Diyos. Ngunit kung nagmamahalan tayo, mananatili sa atin ang Diyos at ganap sa buhay natin ang pagmamahal niya.
Alam natin na nananatili tayo sa Diyos at nananatili din siya sa atin. Alam natin iyan sapagkat ibinigay na sa atin ang Ispirito niya.
Nakita namin si Jesus na Anak ng Diyos. Kaya ipinapatotoo namin na siya ang isinugo ng Diyos bilang Tagapagligtas sa mga tao sa mga kasalanan nila.
Kung sinuman ang kumikilala na si Jesus ang Anak ng Diyos, mananatili sa kanya ang Diyos at mananatili din siya sa Diyos.
Kaya ngayon, alam natin na minamahal tayo ng Diyos at nananalig tayo sa pagmamahal niya. Ang Diyos ang pag-ibig. Ang taong nagmamahal sa Diyos at sa mga kapwa niya, mananatili sa kanya ang Diyos at mananatili din siya sa Diyos.
Sa ganyan, ganap na sa atin ang pagmamahal ng Diyos. Kaya hindi tayo dapat matakot sa Araw ng Paghuhukom niya dahil namumuhay na tayo katulad ni Jesus noong nandito pa siya sa mundo.
Walang anumang takot sa pagmamahal dahil inaalis ng ganap na pagmamahal ang anumang takot. Kaya kung natatakot ang isang tao na baka parusahan siya sa Araw ng Paghuhukom, ibig sabihin hindi pa ganap sa kanya ang pagmamahal ng Diyos.
Minamahal natin ang Diyos dahil siya ang unang nagmahal sa atin.
Kung sinasabi ng isang tao na minamahal niya ang Diyos, pero napopoot siya sa kapwa niya, nagsisinungaling siya. Dahil kung hindi niya minamahal ang kapwa niya na nakikita niya, paano niya mamahalin ang Diyos na hindi niya nakikita?
Kaya ito ang utos na ibinigay ni Cristo sa atin: Ang taong nagmamahal sa Diyos, kailangan mahalin din niya ang mga kapatid niya.>>
Kung sinuman ang sumasampalataya na si Jesus ang Cristo na isinugo ng Diyos, totoong anak siya ng Diyos. At kung sinuman ang nagmamahal sa Diyos, nagmamahal din siya sa mga anak ng Diyos.
Kaya kung minamahal natin ang Diyos at sinusunod natin ang mga utos niya, malalaman natin na minamahal natin ang mga anak niya.
Ang ibig sabihin ng pagmamahal natin sa Diyos, sundin natin ang mga utos niya. At ang mga utos niya, hindi mahirap sundin.
Sapagkat tayong mga anak ng Diyos, natalo na natin ang masasamang gawa dito sa mundo. Ibig sabihin, hindi na tayo mahihikayat sa mga gawang makamundo dahil sumasampalataya tayo kay Jesus.
Walang makakatalo sa masasamang gawa dito sa mundo, maliban nalang sa mga taong sumasampalataya na si Jesus ang Anak ng Diyos.
Noong pumunta si Jesu Cristo dito sa mundo, napatunayang Anak siya ng Diyos sa pamamagitan ng tubig noong nagpabautismo siya at sa pamamagitan ng dugo niya noong namatay siya. Hindi lang sa tubig kundi sa pamamagitan din ng dugo. Ang mga bagay na iyan pinatotohanan ng Ispirito ng Diyos, dahil ang Ispirito ng Diyos ang katotohanan.
Ngayon, may tatlo[ sa langit na] nagpatotoo: [ ang Ama, ang Salita, at ang Ispirito ng Diyos.] Ang tatlong iyan, iisa ang ipinapatotoo nila.
May tatlo[ sa lupa] na nagpatotoo kung sino si Jesus: Ang tubig ng nagpabautismo siya, ang dugo noong namatay siya, at ang Ispirito ng Diyos. Ang tatlong iyan, iisa ang ipinapatotoo nila.
Ngayon, kung pinaniniwalaan natin ang ipinapatotoo ng mga tao, lalo nating dapat paniwalaan ang ipinapatotoo ng Diyos, dahil siya mismo ang nagbigay ng tatlong palatandaan tungkol sa Anak niya.
Kaya kung sinuman ang sumasampalataya sa Anak ng Diyos, naniniwala rin siya sa ipinapatotoo ng Diyos. Ngunit kung sinuman ang hindi naniniwala sa patotoong iyan, ginagawa niyang sinungaling ang Diyos sapagkat hindi siya naniniwala sa ipinatotoo ng Diyos tungkol sa kanyang Anak.
Sapagkat ipinatotoo ng Diyos na sa pamamagitan ng pakikiisa natin sa Anak niya, binigyan niya tayo ng buhay na walang hanggan
Kaya kung sinuman ang nakiisa sa Anak ng Diyos, meron na siyang buhay na walang hanggan. Ngunit kung sinuman ang hindi nakiisa sa Anak ng Diyos, wala siyang buhay na walang hanggan.
Isinulat ko ang lahat ng iyan upang malaman ninyo na kayong sumasampalataya sa Anak ng Diyos, meron na kayong buhay na walang hanggan.
Kaya malakas ang loob nating lumapit sa Diyos, sapagkat sigurado tayong pakikinggan niya ang kahit anong hingin natin ayon sa kalooban niya.
At kung alam natin na nakikinig sa atin ang Diyos, alam natin na matatanggap natin ang hinihiling natin sa kanya.
Halimbawa, kung nakikita mo ang kapatid mo kay Cristo na gumagawa ng kasalanan, manalangin ka sa Diyos para sa kanya upang bigyan siya ng bagong buhay. Alam natin na ang lahat ng masamang ginagawa, kasalanan sa Diyos. Ang mga kasalanan natin, maaaring patawarin, maliban sa kasalanan na makakapagdala sa walang hanggang kamatayan. Ang ganyan kasalanan, hindi maaaring patawarin kailanman. Kaya huwag kayong manalangin para sa tao na gumagawa ng ganyan kasalanan.
<range>
Alam natin na ang mga anak ng Diyos ay hindi nila ipinagpapatuloy ang paggawa nila ng kasalanan, sapagkat iniingatan na sila ng Anak niyang si Jesu Cristo upang hindi na sila mapahirapan ni Satanas.
Ang lahat ng taong hindi kumikilala sa Diyos ay sakop ng kapangyarihan ni Satanas. Ngunit tayo, alam natin na tayo'y mga anak ng Diyos.
Alam din natin na pumunta dito sa mundo ang Anak ng Diyos at binigyan niya tayo ng pang-unawa upang makilala natin ang totoong Diyos. Totoong nasa Diyos na tayo, dahil nakay Jesu Cristo na tayo na Anak niya. Siya ang totoong Diyos at ang pinagmulan ng buhay na walang hanggan.
Mga minamahal kong mga anak, lumayo kayo sa pagpupuri sa mga diyus-diyosan.
Ako ang matandang namumuno sa samasamang mananampalataya kay Jesus, sumusulat ako sa iyo na babae na pinili ng Diyos at sa mga anak mo. Lubos ko kayong minamahal at hindi lang ako ang nagmamahal sa inyo, kundi ang lahat ng taong nakakaalam ng katotohanan tungkol kay Jesus.
Minamahal namin kayo, dahil sa katotohanang nasa puso natin at mananatili sa atin kailanman.
Nais kong manatili sa atin ang kabutihan, awa, at kapayapaan na galing sa Diyos at kay Jesu Cristo na Anak niya, habang namumuhay tayo sa katotohanan at sa pagmamahal.
Masayang masaya ako nang malaman kong ang ilan sa mga anak mo ay namumuhay sa katotohanan, ayon sa iniutos sa atin ng Ama nating Diyos.
Kaya ngayon, iginagalang na babae, hinihiling ko sa iyo na magmahalan tayong lahat. Hindi bagong utos ito. Sapagkat noong nanampalataya kayo kay Jesus, iyan na ang utos na ibinigay sa atin ng Diyos.
Ang ibig sabihin ng pagmamahal sa Diyos, sundin natin ang mga utos niya. Dahil noong sumampalataya kayo kay Jesus, narinig na ninyo ang utos niya noong sinabi niyang, <<Magmahalan kayo.>>
Ipinapaalala ko sa inyo ang mga iyan dahil marami ng mga manlilinlang na nagkalat dito sa mundo. Sila ang mga taong hindi kumikilala na naging tao si Jesu Cristo noong pumunta siya dito sa mundo. Nililinlang nila ang mga tao at sinasalungat nila si Cristo!
Kaya mag-ingat kayo upang hindi masayang ang pinagpaguran ninyo, kundi matanggap ninyo ang lubos na gantimpala na inilaan ng Diyos para sa inyo.
Ang taong hindi nananatili sa totoong aral ni Cristo kundi dinadagdagan pa niya, wala sa kanya ang Diyos. Ngunit ang taong nananati sa aral ni Cristo, nasa kanya ang Diyos at si Jesu Cristo na Anak niya.
Kung merong mga taong dumarating na iba ang itinuturo nila tungkol kay Cristo, huwag ninyo silang papasukin sa inyong bahay at huwag ninyo silang tanggapin bilang kapatid kay Cristo.
Sapagkat ang tumatanggap sa kanila, masasama na siya sa masamang ginagawa nila.
Marami pa sana ang gusto kong isulat sa inyo, pero hindi ko na isusulat, dahil ang gusto ko sabihin ko sa iyo ng harapan. Sapagkat naniniwala akong makakapunta ako diyan sa inyo upang maging lubos ang tuwa natin.
Kumusta ka na, sabi ng mga anak ng kapatid mong babae, na katulad mo ring pinili ng Diyos.
Ako ang matandang namumuno sa mga mananampalatayang samasama, sumulat ako sa iyo kaibigan kong Gaius na talagang minamahal ko.
Minamahal kong kapatid, nananalangin ako na maging mabuti ang kalagayan at malakas ang iyong katawan, katulad ng pananampalataya mo na matatag din.
Alam ko iyan dahil tuwing may dumadating dito na mga kapatid natin kay Cristu, palagi nilang sinasabi sa akin na tapat ang pananampalataya mo sa katotohanan tungkol kay Jesus at namumuhay ka ayon sa katotohanan. Masayang masaya ako sa sinasabi nila tungkol sa iyo!
Dahil wala ng ibang makakapagpasaya sa akin kundi ang malaman ko na namumuhay ayon sa katotohanan ang mga anak ko sa pananampalataya.
Minamahal kong kaibigan, talagang mapagkakatiwalaan ka dahil inaasikaso mo ang mga kapatid natin na napapadaan diyan, kahit ang mga hindi mo kilala.
Ibinalita nila sa mga mananampalatayang samasama dito ang tungkol sa pagmamahal na ipinakita mo sa kanila. Kung maaari sana, tulungan mo muna sila ayon sa paraan na kalugodlugod sa Diyos upang maipagpatuloy nila ang paglalakbay nila sa ibang lugar.
Sapagkat pumupunta sila sa ibat ibang lugar upang ipangaral ang tungkol kay Jesus, na hindi tumatanggap ng kahit anong tulong sa mga taong hindi pa sumasampalataya sa Diyos.
Kaya tayong mga mananampalataya, dapat tayo ang tumulong sa kanila upang sa ganoon, kabahagi tayo sa pangangaral ng katotohanan tungkol kay Jesus.
Noong una, sumulat ako sa mga mananampalatayang samasama diyan, pero hindi kami kinilala ni Diotrefes.Dahil ang gusto lang niya, siya ang mamumuno sa mga mananampalataya siyan.
Kaya kung pupunta ako diyan, sasabihin ko sa inyo ang mga ginagawa niya. Ikinakalat niya ang mga kasinungalingang paninira tungkol sa amin. Hindi lang iyan, hindi niya tinatanggap ang mga kapatid nating dumadaan diyan. At pinipigilan pa niya ang iba na gustong tumulong sa kanila at ang gusto pang tumulong, pinapaalis niya sa pagtitipon ng mga mananampalatayang samasama.
Minamahal kong kaibigan, huwag mong tularan ang masamang ugali, kundi ang tularan mo ay yong mabuting ugali. Sapagkat ang mga gumagawa ng mabuti, sila ang mga anak ng Diyos. Pero ang gumagawa ng masama, hindi sila anak ng Diyos dahil hindi pa nila siya kilala.
Sinasabi ng lahat ng mananampalataya na mabuting tao si Demetrios dahil nakikita sa pamumuhay niya na sumusunod siya sa katotohanan. Kami man ay pinapatotohanan namin na mabuti siyang tao at alam mo na totoo ang mga sinasabi namin.
Marami pa sana ang gusto kong sabihin sa iyo, ngunit hindi ko na isusulat
dahil ang gusto ko ay sasabihin ko sa iyo ng harapan. Sapagkat naniniwala akong makakapunta ako diyan sa iyo.
Nais kong manatili sa iyo ang kapayapaan na galing sa Diyos. Kumusta ka na, sabi ng mga kaibigan natin dito. Sabihin mo rin sa bawat kaibigan natin diyan na, kumusta na sila.
Ako si Judas na kapatid ni Santiago at alipin ni Jesu Cristo. Sumulat ako sa inyong mga tinawag ng Diyos na minamahal niya at iniingatan ni Jesu Cristo.
Nais kong manatili sa inyo ang lubos na awa, kapayapaan, at pagmamahal mula sa Diyos
Mga minamahal kong kapatid, gustong gusto ko sanang isulat sa inyo ang tungkol sa kaligtasan na ibinigay ng Diyos sa bawat isa sa atin. Ngunit habang iniisip kong isulat iyan, naisip kong mas kailangan kong sabihin sa inyo na lagi ninyong ipagtanggol ang mga totoong aral na sinasampalatayanan natin. Dahil ang totoong aral na iyan, ipinagkatiwala ng Diyos sa ating mga pinili niyang kanya lang at hindi dapat baguhin kailanman.
Kailangan ipagtanggol ninyo ang totoong aral dahil may mga taong nakisama sa inyo na sa hindi ninyo alam, nagkukunwari lang silang mananampalataya sa Diyos. Binabaligtad nila ang totoong aral dahil sinasabi nilang, <<Kahit makiapid tayo, pwede! Dahil mabait ang Diyos at patatawarin niya tayo!>> Ang mga taong iyan, ayaw nilang kilalanin na si Jesu Cristo lang ang Panginoon na dapat nating paglingkuran. Noong una, ipinasulat na ng Diyos ang parusang nakalaan para sa kanila.
Mga kapatid, kahit alam na ninyo ang tungkol sa parusa ng Diyos sa mga tao noong una, gusto ko pa rin ipaalala sa inyo ang nangyari sa kanila. Isipin natin ang nangyari sa mga Israelita. Kahit iniligtas sila ng Diyos sa pagkaalipin nila sa Egipto, pinatay parin niya ang mga hindi sumapalataya sa kanya.
Alalahanin din ninyo ang nangyari sa mga anghel na umalis sa kanilang tungkulin sa langit at iniwan na nila ang kanilang kinalalagyan doon. Iginapos sila ng Diyos sa mga kadenang hindi napuputol at ikinulong niya sila sa malalim na hukay hanggang sa parusahan niya sila sa Araw Paghuhukom niya.
Alalahanin din ninyo ang nangyari sa mga tao sa bayan ng Sodoma at Gomorra at sa mga kalapit nilang bayan. Noong una, palagi silang nakikiapid at ginagawa nila ang lahat ng masamang kagustuhan ng katawan nila. Kahit pareho silang lalaki, nagsama sila. Dahil diyan, pinarusahan sila ng Diyos sa pamamagitan ng paglipul ng mga bayan nila. Ginawa niya iyan bilang babala sa mga taong gumagawa ng kasamaan na parurusahan niya sila sa apoy na hindi namamatay.
Ganyan din ang ugali ng mga taong nagkukunwaring mananampalataya sa Diyos na nakisama sa inyo. Mayroon silang pangitain na masama na siyang nag-uudyok sa kanila upang gawin nila ang nakakahiyang gawa sa sarili nilang katawan. Ayaw nilang magpasakop sa Panginoon at nagsasalita din sila ng masama laban sa mga nasa langit.
Isipin natin si Miguel, kahit siya ang pinuno ng mga anghel, hindi siya naglakas loob na magsalita ng masama laban kay Satanas. Sapagkat noong nagtalo sila kung sino sa kanila ang kukuha ng bangkay ni Moises, hindi naglakas ng loob si Miguel na umakusa kay Satanas, kundi ang sinabi lang niya, <<Bahala na ang Panginoon na magparusa sa iyo!>>
Ngunit ang mga taong iyan na kasama ninyo, nagsasalita sila ng masama laban sa mga bagay na hindi nila maunawaan. Katulad sila ng mga hayop na hindi alam kung ano ang ginagawa nila. Dahil ang sinusunod nila, ang kagustuhan lang ng katawan nila na siyang magdadala sa kanila sa walang hanggang kaparusahan.
Nakakaawa ang mangyayari sa mga taong iyan! Sapagkat gumagawa sila ng masasama katulad ng ginawa ni Cain. Nakakaawa ang mangyayari sa kanila! Sapagkat dinadaya nila ang kapwa nila upang makapera lang sila katulad ng ginawa ni Balaam noong una. Nakakaawa ang mangyayari sa kanila! Sapagkat nilalabag nila ang mga utos ng Diyos katulad ng ginawa ni Korah noong panahon ni Moises. Kaya napahamak si Korah, at ganyan din ang pagpaparusa sa mga taong kasama ninyo na nagkukunwaring mananampalataya sa Diyos.
Ang mga taong iyan, ang siyang magpapahiya at maninira sa inyo dahil wala silang kahihiyan na makisalo sa inyo sa pag-alaala ninyo sa ginawa ng Panginoon. At puro katakawan lang ang gusto nila at ang sarili lang nila ang iniisip nila. Para silang mantsa na nasa malinis na damit. Para silang mga ulap na tinatangay ng hangin, pero wala namang dalang ulan. Para din silang mga punong kahoy na walang bunga, kahit panahon ng bunga. Binunot at talagang patay na.
At para din silang malalaking alon sa dagat na hindi mapigilan. Ang gawa nilang nakakahiya ay maihahalintulad sa maduming bula na dinadala ng alon sa tabi ng dagat. Lumalayo sila sa totoong aral dahil para silang bituin na nakalaan sa kadiliman at mananatili sila roon kailanman.
Si Enoc ang pampitong kaapu-apuhan ni Adan, noong una sinabi niya kung ano ang mangyayari sa mga taong iyan. Sinabi niya, << Makinig kayo! Darating ang Panginoon kasama niya ang libu libo niyang anghel,
upang hatulan niya ang lahat ng tao ayon sa mga gawa nila. Parurusahan niya ang mga taong makasalanan na hindi kumikilala sa Diyos. Parurusahan niya sila dahil sa masasamang gawa nila at sa lahat ng masasakit na pananalita nila laban sa kanya.
Ang mga taong iyan, reklamador at naninisi. At ang sinusunod lang nila ay yong masamang kagustuhan ng katawan nila. Mapagmayabang sila at pinapaganda nila ang kanilang pagsasalita upang makuha lang nila ang gusto nila sa mga tao.
Ngunit kayong mga minamahal kong mga kapatid, lagi ninyong alalahanin ang sinabi ng mga apostol ng Panginoon nating Jesu Cristo noong una.
Ang sinabi nila noong una, <<Bago bumalik si Jesus, darating ang mga taong lumalait. Gustong gusto nilang sinusunod ang masasamang kagustuhan nila na laban sa kalooban ng Diyos.>>
Iyan ang mga taong sisira sa pagkakaisa ninyo, sinusunod nila ang kasamaan ng mundo at wala sa kanila ang Ispirito ng Diyos.
Ngunit kayong mga minamahal kong kapatid, palagi ninyong patatagin ang pananampalataya ninyo ng may kabanalan sa bawat isa at palagi kayong manalangin sa Diyos sa tulong ng Ispirito niya.
Dahil sa awa ng Panginoon Jesu Cristo sa inyo, mabubuhay kayo ng walang hanggan sa darating na panahon. Ngunit habang hinihintay ninyo ang araw na iyan, manatili kayo sa pag-ibig ng Diyos.
Ang mga nag-aalinlangan sa pananampalataya kay Jesus, kaawaan at tulungan ninyo sila.
Ang iba na naligaw sa hindi totoong aral, para silang malapit nang mahulog sa apoy na hindi namamatay. Kaya tulungan din ninyo sila upang maligtas sila sa parusa. Ang iba pa na laging gumagawa ng masama, kaawaan din ninyo sila. Ngunit mag-ingat kayo baka masama kayo sa mga karumihan na ginagawa nila.
Purihin natin ang Diyos na siyang nag-iingat sa inyo upang hindi kayo makagawa ng kasalanan at siya ang magdadala sa inyo sa maliwanag na harapan niya na walang makikitang masama at lubos ang tuwa ninyo.
Iisa lang ang Diyos at siya ang Tagapagligtas natin sa pamamagitan ng ginawa ng Panginoon nating Jesu Cristo. Sa kanya ang pagpupuri, pagpaparangal, kadakilaan at kapangyarihan mula pa noong una, hanggang ngayon at kailanman. Opo Panginoon!
Ang sulat kong ito ay tungkol sa mga malapit nang mangyari na ipinaalam ng Diyos kay Jesu Cristo at ako si Juan na lingkod niya na pinahayagan ni Jesus sa pamamagitan ng anghel niya na isinugo niya sa akin upang maipaalam ko rin sa lahat ng lingkod ng Diyos.
Kaya ipinapatotoo ko ang lahat ng nakita at narinig ko ay salita ng Diyos at ipinaalam ni Jesus sa akin.
Mapalad ang taong bumabasa sa sulat na ito at masaya din ang mga nakikinig at sumusunod sa nakasulat dito, sapagkat malapit nang mangyari!.
Ako si Juan ang sumulat nito sa pitong grupo ng mananampalatayang samasama na nasa probinsiya ng Asia. Kumusta na kayo! Nais kong manatili sa inyo ang kabutihan at kapayapaan na galing sa Diyos, na Diyos noon, Diyos ngayon, at Diyos kailanman. Ang kabutihan at kapayapaang iyan ay galing din sa pitong Espirito na nasa harapan ng trono niya
at galing kay Jesu Cristo na siyang mapagkakatiwalaan na nagpapatotoo at una niyang binuhay sa mga patay. At si Jesus din ang pinuno ng mga hari dito sa mundo. Siya ang nagmamahal sa atin. At sa pamamagitan ng kanyang dugo, pinalaya niya tayo sa mga kasalanan natin.
Ginawa niya tayong pinaghaharian niya at mga pari upang maglingkod sa Diyos na Ama niya. Kay Jesu Cristo ang pagpupuri at kapangyarihan kailanman! Opo Panginoon.
Sinasabi ko sa inyo na pagdating ng panahon ay darating si Jesu Cristo na nasa mga ulap at makikita siya ng lahat ng tao. Kahit ang mga nagpako at sumibat sa kanya, makikita rin nila siya. Iiyak ang mga tao sa lahat ng lahi sa mundo dahil parurusahan niya sila. Talagang totoong mangyayari iyan. Opo Panginoon.
Sinabi ng Diyos na Makapangyarihan sa lahat, <<Ako ang Alpa at Omega.>> Ang ibig sabihin, siya ang Diyos ngayon, Diyos noon at kailanman.
Ako si Juan, na kapatid ninyo sa pananampalataya at kasama ninyong pinaghaharian ng Diyos. Kasama rin ninyo ako sa kahirapan at sa pagtitiis dahil sa pakikiisa ninyo kay Jesus. Dahil sa pagpapaalam ko ng Salita ng Diyos at sa pagpapatotoo ko tungkol kay Jesus, dinala nila ako dito sa isla ng Patmos.
Noong araw ng Panginoon, napuspos ako ng Espirito ng Diyos at narinig ko sa likuran ko ang isang malakas na boses na parang tunog ng trumpeta.
At sinabi ng malakas na boses sa akin, <<Isulat mo kung ano ang makikita mo at ipadala mo iyan sa pitong grupong mananampalatayang samasama na nasa bayan ng Efeso, sa Esmirna, sa Pergamo, sa Tiatira, sa Sardis, sa Filadelfia, at sa Laodicea.>>
Lumingon ako upang tignan kung sino ang nagsasalita sa akin. May nakita akong pitong gintong lalagyan ng ilaw.
Doon sa gitna ng pitong lalagyan ng ilaw, may isang tao na nakatayo na parang isinilang ng Tao na galing sa langit. Nakadamit siya hanggang sa sakong at may gintong nakabigkis sa dibdib niya.
Ang ulo at buhok niya, kasing puti ng buhok ng tupa o yelo. At ang mga mata niya, parang nagliliyab na apoy.
Ang paa niya ay parang kumukinang na tanso na pinadaan sa apoy na pinakintab. At ang boses niya ay parang tubig na dumadaloy.
Ang kanang kamay niya ay mayroong hawak na pitong bituin at sa bibig niya mayroong lumabas na isang espadang magkabila ang talim. At ang mukha niya ay nakakasilaw katulad ng sikat ng araw kapag tanghali.
Pagkakita ko sa kanya, para na akong patay na napadapa sa paanan niya. Pero ipinatong niya sa akin ang kanang kamay niya at sinabi niya, <<Huwag kang matakot! Ako ang Simula at Katapusan,
at ako ang Nabubuhay! Namatay ako ngunit tignan mo, buhay ako ngayon at mananatili akong buhay kailanman. Ako ang humahawak ng susi ng kamatayan at ang Hades na lugar ng mga patay.
Kaya isulat mo ang nakita mo na nangyayari ngayon at ang mangyayari pa sa darating na panahon.
Makinig ka Juan, ito ang ibig sabihin ng pitong bituin na nakita mong hawak ko sa kanan ko at ang pitong lalagyan ng ilaw. Ang pitong bituin, ang siyang pitong anghel na nagbabantay sa pitong grupo ng mananampalatayang samasama. At ang pitong ilaw ang siyang pitong grupo ng mananampalatayang samasama.>>
Ngayon, sinabi na naman ni Jesus na sumulat ako sa anghel na nagbabantay sa mananampalatayang samasama na nasa bayan ng Efeso. << Ito ang ipinapasabi ni Jesus na humahawak sa pitong bituin sa kanan ko at lumalakad sa gitna ng pitong gintong lalagyan ng ilaw.
Kayong mga taga Efeso, alam ko ang mga pagpapagal ninyo bilang isang mananampalataya at ang pagtitiis ninyo. Alam ko rin na hindi ninyo pinapahintulutan na makisama sa inyo ang mga taong masasama. Sinubukan ninyo ang mga mapagkunwaring apostol at napatunayan ninyong hindi sila totoong apostol.
Alam ko rin na nagtiis ka sa maraming kahirapan dahil sa pagsunod mo sa akin at hindi ka nanghina.>>
<<Ngunit meron akong hindi gusto sa inyo. Ang pagmamahal ninyo sa akin, hindi na katulad noong una kayong sumampalataya.
Alalahanin mo yong kalagayan mo noong una kang sumampalataya na mainit ang pagmamahal mo sa akin, na ngayo'y lumamig na! Kaya magsisi kana at bumalik sa akin. Gawin mo ang mga ginagawa mo noong una kang sumampalataya sa akin. Sapagkat kung hindi ka magsisisi, pupuntahan kita at aalisin ko ang lalagyan ng ilaw mo sa kinalalagyan niya.
Ngunit meron din akong gusto sa iyo. Kinapopootan mo ang mga ginagawa ng mga Nicolaita katulad ng pagkapoot ko sa mga ginagawa nila.>>
<<Kayong mga nakikinig, pag-isipan ninyong mabuti ang sinasabi ng Ispirito ng Diyos sa mga mananampalatayang samasama. Sinuman ang manalo, pahihintulutan ko siyang kumain ng bunga ng punong kahoy na nagbibigay buhay na nasa Paraiso ng Diyos.>>
Sinabi din ni Jesus na sumulat ako sa anghel na nagbabantay sa mananampalatayang samasama na nasa bayan ng Esmirna. <<Ito ang ipinapasabi ni Jesus na siyang Simula at Katapusan ng lahat na namatay at muling nabuhay.
Kayong mga taga Esmirna, alam kong matinding paghihirap ang nararanasan ninyo. Alam kong mahirap kayo, ngunit sa paningin ko, mayaman kayo. Alam ko rin ang panlalait ng mga Judio sa inyo. Ngunit kahit sinasabi nilang mga Judio sila hindi sila totoong tao ng Diyos kundi sakop sila ni Satanas.
Huwag kang matakot sa mga kahirapan na malapit mo nang danasin. Makinig ka! May ilan sa inyo na ipabibilanggo ni Satanas upang subukan kayo. Makakaranas kayo ng pag-uusig sa loob ng sampung araw. Mananatili kang tapat hangang sa kamatayan at bibigyan kita ng gantimpalang buhay na walang hanggang.
Kayong mga nakikinig, pag-isipan ninyong mabuti ang sinasabi ng Espirito ng Diyos sa mga mananampalatayang samasama. Sinuman ang magtatagumpay, hindi siya makakaranas ng ikalawang kamatayan.>>
Sinabi din ni Jesus na sumulat ako sa anghel na nagbabantay sa mananampalatayang samasama na nasa bayan ng Pergamo. << Ito ang ipinapasabi ni Jesus, na humahawak ng matalim na espada na magkabila ang talim.
Kayong mga taga Pergamo, alam ko na kahit nakatira kayo sa bayan na sakop ni Satanas, nananatili pa rin kayong tapat sa akin. Kahit pinatay si Antipas na tapat na lingkod ko diyan sa bayan ninyo, hindi kayo tumalikod sa pananampalataya ninyo sa akin.>>
Ngunit meron akong hindi gusto sa inyo. Ang ilan sa inyo ay sumusunod sa mga itinuro ng propetang masama na si Balaam. Noong unang panahon, itinuro ni Balaam kay Balac kung paano niya udyukan ang mga Israelita na makagawa ng kasalanan. Sinabi ni Balac sa mga Israelita na kainin nila ang pagkain na inihandog sa diyosdiyusan at makiapid sila.
May ilan din sa inyo na sumusunod sa mga maling aral ng mga Nicolaita.
Kaya magsisi na kayo at iwanan na ninyo ang paggawa ng kasalanan. Sapagkat kung hindi, kaagad akong pupunta diyan upang sa pamamagitan ng ispadang lumalabas sa bibig ko, kakalabanin ko ang mga kasama ninyong iyan na sumusunod sa mga maling aral.
<<Kayong mga nakikinig, pag-isipan ninyong mabuti ang sinasabi ng Ispirito ng Diyos sa mga mananampalatayang samasama. Sinumang magtatagumpay, bibigyan ko siya ng pagkain na inihanda ko sa langit. Bibigyan ko rin ang bawat isa sa kanila nang puting bato na may nakasulat na bagong pangalan na walang ibang nakakaalam kundi yong makakatanggap.>>
Sinabi din ni Jesus na sumulat ako sa anghel na nagbabantay sa mananampalatayang samasama na nasa bayan ng Tiatira. <<Ito ang ipinapasabi ni Jesus na siyang Anak ng Diyos na may mga matang nagliliyab parang apoy at ang mga paa niya ay kumikinang na parang pinakintab na tanso.
Kayong mga taga Tiatira, alam ko ang mga ginagawa ninyo. Alam ko rin na mapagmahal kayo, mapanampalataya kayo, mapaglingkod at mapagtiis. Alam ko rin na higit pa ang ginagawa ninyo ngayon kaysa noong una.
Ngunit meron akong hindi gusto sa inyo. Pinahihintulutan ninyong magturo si Jezebel ang babaeng mapagkunwaring propeta. Kaya sa pamamagitan ng pagtuturo niya, nahikayat niyang makiapid ang mga lingkod ko at nahikayat niya silang kumain ng pagkain na inihandog sa mga diyosdiyusan.
Binigyan ko siya ng pagkakataong magsisi at iwanan ang pakikiapid niya, ngunit talagang ayaw niya.
Makinig kayo! Bibigyan ko siya ng sakit hanggang sa hindi na siya makatayo sa higaan niya. Parurusahan ko rin ang mga nakasama niya, maliban na lang kung pagsisihan at iwanan nila ang pakikiapid nila sa babaeng iyan.
Papatayin ko ang mga anak niya upang upang malaman ng lahat ng mananampalatayang samasama na ako ang nakakaalam ng isip at puso ng mga tao. Bibigyan ko ng ganti ang bawat isa ayon sa mga ginawa ninyo.
Ngunit ang iba diyan sa inyo sa bayan ng Tiatira, hindi sumusunod sa mga turo ni Jezebel at hindi kayo natuto sa tinatawag nilang <Malalim na turo ni Satanas.> Kaya hindi ko na muna dadagdagan upang hindi mabigatan ang isip ninyo.
Ang gusto ko lang manatili kayong tapat sa akin hanggang sa pagdating ko.
Sapagkat ang mga magtatagumpay at sumusunod sa kalooban ko hanggang sa kamatayan, bibigyan ko sila ng karapatang mamahala sa mga bansa
at kapangyarihang magdurog sa mga bansa katulad ng tungkod na bakal na magdudurog sa mga banga. Bibigyan ko rin sila ng karapatan katulad ng ibinigay sa akin ng aking Ama.
At ibibigay ko rin sa kanila ang tala sa umaga.
Kayong mga nakikinig, pag-isipan ninyong mabuti ang sinasabi ng Ispirito ng Diyos sa mga manampalatayang samasama!>>
Sinabi din ni Jesus na sumulat ako sa anghel na nagbabantay sa mananampalatayang samasama na nasa bayan ng Sardis. << Ito ang ipinapasabi ni Jesus na humahawak ng pitong bituin at napuspos ng Espirito ng Diyos. Kayong mga taga Sardis, alam ko ang mga ginagawa ninyo. Maraming nagsasabing buhay ang pananampalataya ninyo sa akin, ngunit ang katotohanan, patay ang pananampalataya ninyo sa akin.
Kaya gumising kayo at patatagin ninyong muli ang pananampalaya ninyo na malapit ng mamatay. Dahil nakikita kong hindi pa ganap ang ginagawa ninyo sa paningin ng Diyos.
Kaya alalahanin ninyo ang mga aral na narinig at natanggap ninyo. Sundin ninyo ang mga iyon at pagsisihan ninyo ang mga kasalanan ninyo. Kung hindi kayo gigising, darating ako sa oras na hindi ninyo alam, katulad ng isang magnanakaw na hindi ninyo alam kung anong oras ang pagdating niya.
Ngunit may ilan sa inyo diyan sa Sardis na hindi narumihan ang damit nila, dahil hindi sila gumawa ng masama katulad ng iba. Lalakad silang kasama ko na nakadamit na puti dahil karapatdapat sila sa akin.
Kung sinuman ang magtatagumpay, padadamitan ko sila ng puti at hindi ko aalisin ang pangalan nila sa listahan ng mga taong nabigyan nang buhay na walang hanggan. At kikilalanin ko sila sa harapan ng Ama ko at sa mga anghel niya.
Kayong mga nakikinig, pag-isipin ninyong mabuti ang sinasabi ng Ispirito ng Diyos sa mga mananampalatayang samasama.>>
Sinabi din ni Jesus na sumulat ako sa anghel na nagbabantay sa mananampalatayang samasama na nasa bayan ng Filadelfia. <<Ito ang ipinapasabi ni Jesus na banal at mapagkakatiwalaan. Ako ang namamahala sa susi ng David. Ano man ang bubuksan ko, wala nang makakasara at kung anuman ang naisara ko na, wala nang makakabukas.
Kayong mga taga Filadelfia, alam ko ang mga ginagawa ninyo. Kahit na maliit lang ang kaya ninyo, sinunod ninyo ang mga itinuro ko at hindi ninyo ikinaila ang pangalan ko. Kaya binuksan ko ang pinto sa inyo at walang sinumang makakabukas nito.
Makinig kayo! Ito naman ang gagawin ko sa mga Judiong sakop ni Satanas na nasa bayan ninyo. Dahil sinasabi nilang mga tao sila ng Diyos ngunit nagsisinungaling sila. Paluluhurin ko sila sa harapan ninyo, upang malaman nila na minamahal ko kayo.
Darating ang panahong nakakatakot na paghihirap na mangyayari sa lahat ng tao dito sa mundo. Ngunit iingatan ko kayo sa panahong iyan, dahil sinunod ninyo ang utus ko na magtiis kayo.
Malapit na akong dumating. Kaya ipagpatuloy ninyo ang pagsunod ninyo sa katotohanang narinig ninyo upang hindi maagaw ng sinuman ang gantimpala ninyo.
Kung sinuman ang magtatagumpay, ituturing ko siyang isang haligi sa Templo ng Diyos at mananatili na siya doon kailanman. Itatak ko sa kanya ang pangalan ng aking Diyos at pangalan ng bayan ng Diyos na bagong Jerusalem na bababa galing sa langit. At itatak ko rin sa kanya ang bago kong pangalan.
Kayong mga nakikinig pag-isipan ninyong mabuti ang sinasabi ng Ispirito ng Diyos sa mga mananampalatayang samasama.>>
Sinabi din ni Jesus na sumulat ako sa anghel na nagbabantay sa mananampalatayang samasama na nasa bayan ng Laodicea. << Ito ang ipinapasabi ni Jesus na siyang tinatawag na Amen, ang mapagkakatiwalaan at totoong nagpapatotoo at siya ang pinagmulan ng lahat ng ginawa ng Diyos.
Alam ko ang mga ginagawa ninyo. Alam kong hindi kayo malamig o mainit. Gusto ko sanang malamig kayo o mainit.
Ngunit dahil maaligamgam kayo, hindi mainit o malamig, isusuka ko kayo.
Sinasabi ninyo na mayaman na kayo at nasa inyo na ang lahat ng pangangailangan ninyo. Ngunit hindi ninyo alam na nakakaawa kayo, dahil mahirap kayo, bulag sa katotohanan at dukha sa paningin ng Diyos.
Kaya sinasabi ko sa inyo na bumili kayo sa akin ng ginto na niluto sa apoy upang maging totoo kayong mayaman. Bumili rin kayo sa akin ng puting damit upang matakpan ang nakakahiya ninyong kahubaran. At bumili kayo ng gamot na ipinapahid sa mata upang makita ninyo ang katotohanan.
Pinarurusahan at itinutuwid ko ang mga taong iniibig ko. Kaya maging masipag kayo at lubos ninyong pagsisihan ang mga kasalanan ninyo.
Narito ako sa labas ng pinto ninyo na kumakatok. Kung may makakarinig sa akin at bubuksan niya ang kanyang pinto, papasok ako at kasalo ko siyang kakain.
Kung sino man ang magtatagumpay, bibigyan ko siya ng karapatang umupo sa tabi ng trono ko. Sapagkat nang nagtagumpay ako, nakaupo na ako sa tabi ng trono ng Ama kong Dios na nakaupo sa trono niya.
Kayong mga nakikinig, pag-isipan ninyong mabuti ang sinasabi ng Ispirito ng Diyos sa mga mananampalatayang samasama.>>
Ngayon, pagkatapos kong marinig ang mga mensahi sa pitong grupo ng mananampalatayang samasama, nakita kong nabuksan ang pintuhan sa langit. At narinig kong muli ang tinig na parang tunog ng trumpeta. Sinabi niya sa akin, << Umakyat ka dito dahil ipapakita ko sa iyo ang mga mangyayari sa darating na panahon.>>
Kaagad akong napuspos ng Espirito ng Diyos. at nakita ko sa langit ang isang trono na may nakaupo doon.
Ang mukha niya ay kumikinang na katulad ng mamahaling batong jasper at kornalina. At nakapalibot sa trono ang bahaghari na kasing kulay ng batong esmeralda.
Sa palibot ng trono ng Diyos, may dalawampo at apat pang trono kung saan nakaupo ang mga matatandang nakadamit na puti at may koronang ginto.
At mula sa trono ng Diyos nakitang kong gumuguhit ang mga kidlat kasabay ang umuugong na mga kulog. Sa harapan ng tronong ito, may pitong nagliliyab na ilaw. Iyan ang pitong Ispirito ng Diyos.
Sa harap ng trono ay mayroon ding parang dagat na salamin na napakalinaw na parang kristal. Sa apat na sulok ng trono ng Diyos, may apat na buhay na nilalang na puno ng mata sa harap at sa likod.
Ang unang buhay na nilalang, para siyang liyon. Ang ikalawa, para siyang baka. Ang pangatlo, para siyang mukha ng tao, at ang ikaapat, para siyang agila na lumilipad.
At ang apat na buhay na nilalang, may tig-aanim silang pakpak at puno ng mata hanggang sa ilalim ng pakpak nila. Araw at gabi wala silang hinto sa pag-awit ng ganito, <<Banal, Banal, Banal ang Panginoon nating Diyos na Makapangyarihan sa lahat. Siya ang Diyos noong una, ngayon at kailanman.>>
Ang apat na buhay na nilalang, nagpaparangal at nagpapasalamat sila sa nakaupo sa trono na nabubuhay kailanman.
Habang nagpupuri sila, ang mga dalawampo at apat na matatanda, lumuluhod at nagpupuri sila sa harapan ng nakaupo sa trono at nabubuhay kailanman. At ibinibigay nila ang kanilang korona sa harapan ng trono at sinasabi nilang,
<<Diyos naming Panginoon, ikaw lang ang nararapat na tumanggap ng paggalang, parangal, at kapangyarihan. Dahil ikaw ang lumikha ng lahat at sa pamamagitan ng kalooban mo, nalikha at nabigyan sila ng buhay.>>
Pagkatapos niyon, nakita ko ang kasulatang nakarolyo na hawak hawak sa kanan ng nakaupo sa trono. May nakasulat sa magkabila at sinarhan ng pitong selyo.
Nakita ko ang isang makapangyarihang anghel ng Dios na sumisigaw ng ganito, <<Sino ang dapat na mag-alis ng selyo ng kasulatang ito?>>
Ngunit wala isa man sa langit, o sa mundo o sa ilalim ng lupa, na maaaring mag-alis ng selyo at walang maaaring tumingin sa nakasulat na nasa kasulatan.
Labis akong napaiyak dahil wala akong nakitang karapat-dapat na mag-alis ng selyo at walang dapat tumingin sa kasulatan.
Ngayon, ang isa sa dalawang pu't apat na nakatatandang may katungkulan sa langit nagsalita sa akin ng ganito, <<Huwag kang iiyak dahil si Jesus na tinatawag na Liyon na galing sa lahi ni Haring David na galing din sa lahi ni Juda, nagtagumpay na siya. Siya lang ang dapat mag-alis ng pitong selyo at karapatdapat na magbukas ng kasulatan na nakarolyo.>>
Pagkatapos, nakita ko ang isang Biserong Tupa na parang pinatay nila noong una na nakatayo sa gitna ng mga nakatatandang may katungkulan sa langit at apat na nabubuhay na nakapaligid sa trono ng Diyos. At ang Biserong Tupa, mayroong siyang pitong sungay at pitong mata. Ang pitong mata niya ay ang Ispirito ng Diyos na iniutos niya sa lahat ng lugar dito sa mundo.
Ngayon, ang Biserong Tupa, kinuha niya ang nakarolyong kasulatan sa kanang kamay ng Diyos na nakaupo sa trono.
Nang kunin na niya ang kasulatan, itong apat na nabubuhay at ang dalawampo at apat na nakakatandang may tungkulin sa langit, nagpatirapa sila sa harapan ng Biserong Tupa. Bawat isa sa kanila, mayroong alpa at mangkok na ginto na puno ng pabango. Ang pabangong ito ay ang panalangin ng mga taong pinili ng Dios.
Umawit sila ng bagong awit, ang inaawit nila: <<Ikaw lang ang dapat na kumuha ng nakarolyong kasulatan, at mag-alis ng pitong selyo, dahil pinatay ka nila at sa pamamagitan ng dugo mo, tinubos ang mga tao mula sa bawat lahi, mga wika, buy bansa upang maging tao sila ng Dios.
Ginawa mo silang lahi ng mga pari na sakop mo na maglilingkod sa Dios, at maghahari sila pagdating ng panahon dito sa mundo.
Ngayon, nakita ko at narinig ko ang tinig ng mga anghel ng Diyos na hindi mabilang bilang. Nakapaligid sila sa trono, sa apat na nabubuhay at sa mga nakatatandang may katungkulan sa langit.
Umawit sila ng malakas na paggalang, ang inawit nila, <<Ang Biserong Tupa na pinatay nila noon, siya lang ang dapat tumanggap ng kapangyarihan, kayamanan, karunungan, kalakasan, karangalan, kabutihan at pagpupuri!>>
Pagkatapos, ang lahat ng nabubuhay na nasa langit, sa mundo, sa ilalim ng lupa, at sa dagat, umaawit din sila ng ganito, <<Sa Diyos na nakaupo sa trono at sa Biserong Tupa, ibigay sa kanila ang papuri, karangalan kabutihan, at kapangyarihan kailanman.>>
Sumagot ang apat na nabubuhay, <<Opo Panginoon.>> At sa mga nakatatandang may katungkulan sa langit, nagpatirapa sila at nagpuri sa Diyos na nakaupo sa trono at sa Biserong Tupa.
Ngayon, nakita kong inalis ng Biserong Tupa ang unang selyo sa kasulatan na nakarolyo. Pagkatapos narinig ko ang parang malakas na kulog na siyang tinig sa isang apat na nabubuhay. Ang sinabi niya, <<Lumabas ka!>>
Nang tumingin ako, nakita kong lumabas ang isang puting kabayo. Ang nakasakay, may hawak siyang pana at nabigyan siya ng korona. At umalis siya upang laging magtagumpay sa mga laban.
Nang inalis din ng Biserong Tupa ang ikalawang selyo sa kasulatan, narinig ko ang ikalawang nabubuhay na nagsalita ng ganito, <<Lumabas ka!>>
Ngayon, isang pulang kabayo ang lumabas. At ang nakasakay, nabigyan siya ng malaking ispada at karapatang mag-alis ng kapayapaan dito sa mundo. Sa ganoon, mag-aaway ang mga tao.
Nang inalis din ng Biserong Tupa ang ikatlong selyo sa nakarolyong kasulatan, narinig kong nagsalita ang ikatlong nabubuhay. Sinabi niya, <<Lumabas ka!>> At nakita kong lumabas ang isang kabayong maitim. Ang nakasakay, may hawak siyang timbangan.
Pagkatapos, narinig ko ang tinig na galing sa gitna ng apat na nabubuhay na nagsasalita ng ganito, <<Ang sahod sa isang araw, isang kilo ng trigo o tatlong kilong harina na bibilhin niya. Ngunit huwag mong taasan ang presyo ng langis ng ulibo at presyo ng alak na galing sa katas ng ubas.>>
Nang alisin din ng Biserong Tupa ang ikaapat na selyo sa nakarolyong kasulatan, narinig ko ang sinabi ng ikaapat na nabubuhay, <<Lumabas ka!>>
At nakita kong lumabas ang isang maputlang kabayo. Ang nakasakay, Kamatayan ang pangalan niya at ang pangalan ng sumusunod sa kanya ay Hades na ang ibig sabihin ay lugar ng kaluluwa ng mga patay. Nabigyan sila ng kapangyarihan pumatay ng tao sa ikaapat na bahagi dito sa mundo sa pamamagitan ng gera, gutom, sakit at mababangis na ayop.
Nang inalis na ng Besirong Tupa ang ikalimang selyo ng kasulatan, nakita ko sa pangitain ko ang kalulua ng mga taong pinatay noon dahil sa pagtitiwala at pagpapatotoo nila ng salita ng Diyos. Nasa ilalim sila ng pinaghahandugan ng Diyos.
Isinisigaw nila, <<Panginoon na Makapangyarihan, banal at tapat, gaano katagal kaming maghihintay bago mo parusahan at gantihan ang pumatay sa amin?
At bawat isa sa mga namatay, binigyan sila ng puting damit. Pagkatapos, sinabi ni Jesus sa kanila, <<Magpahinga muna kayo ng kaunting panahon hanggang hindi makumpleto ang bilang ng pinatay nilang katulad ninyong magkakapatid na naglilingkod sa Diyos.>>
Nang inalis din ng Biserong Tupa ang ikaanim na selyo ng kasulatan, lumindol ng malakas. Dumilim ang araw na parang damit na itim at pumula ang buwan na parang dugo.
Nahulog ang mga bituin sa mundo, na parang bunga ng igos na hilaw na nahahampas dahil sa sobrang lakas ng hangin.
Naalis ang langit na parang inirolyong papel. At naalis din ang lahat ng bundok at mga isla sa kinalalagyan nila.
Ang mga hari dito sa mundo, ang mga may tungkulan, ang mga namumuno sa mga sundalo, ang mga mayayaman, ang mga may kapangyarihan, at ang lahat ng tao, alipin man o hindi, nagtago sila sa yungib at sa malalaking bato sa mga bundok.
Sinabi nila sa mga bundok at sa mga malalaking bato, <<Takpan ninyo kami at itago upang hindi na namin makita ang mukha ng nakaupo sa trono at upang hindi na namin maranasan ang galit ng Besirong Tupa.
Sapagkat dumating na ang araw na nakakatakot ng sobrang galit ng Diyos at Besirong Tupa. At wala talagang makakatiis.>>
Pagkatapos, nakita ko ang apat na anghel na nakatayo sa apat na sulok ng mundo. Pinipigilan nila ang apat na hangin upang hindi mahanginan ang mondo, dagat o anumang punong kahoy.
At nakita ko rin ang isang anghel na galing sa silangan. Hawak hawak niya ang pantatak ng Diyos na buhay. At malakas niyang sinabi sa apat na anghel na binigyan ng kapangyarihan mangwasak sa mundo at sa dagat na,
<<Huwag muna ninyong sirain ang mundo, ang dagat, at mga punong kahoy hanggang hindi pa namin natatakan ang noo ng mga naglilingkod sa Panginoon nating Diyos upang hindi sila mapahamak.>>
Narinig ko 144,000, ang bilang ng lahat ng natatakan mula sa 12 lahi ng Israel.
Ang lahi ni Juda, 12,000. Ang lahi ni Ruben, 12,000. Ang lahi ni Gad, 12,000.
Ang lahi ni Aser, 12,000. Ang lahi ni Neftali, 12,000. Ang lahi ni Manases, 12,000.
Ang lahi ni Simeon, 12,000. Ang lahi ni Levi, 12,000. Ang lahi ni Isacar,12,000.
Ang lahi ni Zebulun, 12,000. Ang lahi ni Jose, 12,000. Ang lahi ni Benjamin, 12,000.
Pagkatapos, nakita ko ang napakaraming tao na hindi mabilangbilang. Nanggaling sila sa lahat ng bansa, lahi, bayan, at mga wika. Nakatayo sila sa harapan ng trono at sa harapan ng Biserong Tupa. Nakadamit sila ng mahabang puti at hawak hawak nila ang mga palaspas.
Malakas nilang sinasabi, <<Purihin ang Diyos na nakaupo sa trono at purihin din ang Biserong Tupa, dahil iniligtas nila kami sa kaparusahan!>>
Nagpaikot na tumayo ang lahat ng anghel sa apat na nabubuhay at sa mga matatandang may katungkulan sa langit na nakapalibot din sa trono. Nagpatirapa ang mga anghel sa harapan ng trono ng Diyos at nagpupuri sila sa kanya.
Ganito ang sinabi nila, <<Opo Panginoon! Ang pagpupuri, ang liwanag, ang karunungan, ang pasasalamat, ang karangalan,ang kapangyarihan at ang kalakasan, nasa Diyos kailanman! Opo Panginoon!>>
Ngayon, nagtanong sa akin ang isa sa mga dalawampo at apat na matatandang may katungkulan, sinabi niya, <<Sino ang mga iyon na nakadamit na mahabang puti, at saan sila galing?>>
Sumagot ako sa kanya, <<Kuya, ikaw lang ang nakakaalam! At sinabi niya sa akin, <<Ang mga iyan, sila ang nakaranas ng matinding pagpapahirap pero hindi sila sumuko. Nilinis at pinaputi nila ang damit nila sa pamamagitan ng dugo ng Biserong Tupa.
Dahil hindi sila sumuko sa pagpapahirap sa kanila, kaya nasa harapan sila ng trono ng Diyos. Araw at gabi silang naglilingkod sa Diyos sa Templo niya. Ang Diyos na nakaupo sa trono niya ang kumukupkop sa kanila.
Hindi na sila magugutom o mauuhaw. At hindi na sila maiinitan ng araw o anumang makakapaso.
Dahil ang Biserong Tupa ay nasa trono na siyang kumukupkop at magdadala sa kanila sa mga sibol na nagbibigay ng buhay. At aalisin ng Diyos ang sakit at kalungkutan nila kailanman.
Nang inalis ng Biserong Tupa ang ikapitong selyo ng kasulatan, tumahimik ang langit ng kalahating oras.
Pagkatapos, nakita ko ang pitong anghel na nakatayo sa harapan ng Diyos. Ang bawat isa sa kanila ay binigyan ng trumpeta.
Ngayon, dumating ang isa pang anghel na nagdadala ng isang gintong lalagyan na pinagsusunugan ng pabango. Tumayo siya sa harapan ng pinaghahandugan sa Diyos. Ibinigay sa kanya ang maraming pabango upang isama niya sa panalangin ng lahat ng pinili ng Diyos na kanya lang. At inihandog niya ito sa gintong pinaghahandugan na nasa harapan ng trono ng Diyos.
Ang usok na galing sa sinusunog na pabango at ang panalangin ng mga pinili ng Diyos na kanya lang, sabay na tumaas mula sa kamay ng anghel patungo sa harapan ng Diyos.
Pagkatapos, kinuha ng anghel ang baga ng apoy sa pinaghahandugan, at inihulog niya sa gintong lalagyan ng sinunog na pabango at inihagis niya sa mundo . At kaagad na kumidlat, kumulog, dumagundong at lumindol.
Ngayon, naghanda ang pitong anghel upang patunugin ang trumpeta na ibinigay sa kanila.
Nang patunugin na ng unang anghel ang trompeta niya, umulan ng yelo at apoy na may dugo. At nasunog ang ikatlong bahagi ng mundo at ikatlong bahagi ng lahat ng punong kahoy at ng lahat ng magagandang damo.
Nang patunugin din ng ikalawang anghel ang trompeta niya, nahulog sa dagat ang apoy na nagliliyab na parang isang malaking bundok. Naging dugo ang ikatlong bahagi ng dagat.
Kaya namatay din ang ikatlong bahagi ng nabubuhay sa dagat, at nasira ang ikatlong bahagi ng barko sa dagat.
Nang patunugin din ng ikatlong anghel ang trumpeta niya, mula sa langit, nahulog sa ikatlong bahagi ng lahat ng mga ilog at mga sibol ang isang napakalaking bituin na nagliliyab.
Ang pangalan ng bituing ito, <<Mapait.>> Kaya pumait ang tubig na kinahulugan niya at naging lason. At nang nainom ng maraming tao ang tubig na iyon, namatay sila.
Nang patunugin din ng ikaapat na anghel ang trompeta niya, nasira ang ikatlong bahagi ng araw, ikatlong bahagi ng buwan, at ikatlong bahagi ng lahat ng mga bituin. Kaya naalis ang ikatlong bahagi ng liwanag ng araw at gabi.
Pagkatapos, nakita ko ang isang agilang lumilipad sa langit. Narinig ko ang malakas na sinasabi niya, <<Nakakaawa! Nakakaawa! Nakakaawa ang naninirahan sa mundo sa pagtunog ng tatlong anghel sa trompeta nila!>>
Nang patunugin din ng ikalimang anghel ang trompeta niya, nakita kong nahulog sa mundo ang isang bituin na galing sa langit. At ibinigay sa bituin ang susi ng kailalimang bilangguhan sa ilalim ng lupa.
Nang binuksan niya ito, lumabas ang makapal na usok na parang galing sa malaking pinaglulutuan ng tinapay. Natakpan ng usok ang araw. Kaya dumilim ang mundo.
At mula sa usok, nagsilabas ang mga balang at kumalat sa lupa. Binigyan sila ng kapangyarihang magpahirap, katulad ng pagpapahirap ng alakdan.
Ibinilin sa kanila na huwag nilang sirain ang mga damo, halaman, o mga punong kahoy kundi ang sasaktan lang nila ay yong mga taong walang tatak ng Diyos sa noo nila.
Ngunit hindi sila pinahintulutan na patayin ang mga taong walang tatak ng Diyos, kundi pahirapan lang sila sa limang buwan sa pamamagitan ng parang pagkagat ng alakdan.
At sa panahong iyan, gusto pa ng mga tao na mamatay sila. Ngunit hindi maaari sapagkat parang lumalayo sa kanila ang kamatayan.
Ang mga balang, para silang kabayong laging nakahandang lumaban. May nakapatong sa ulo nila na parang koronang ginto at ang mukha nila ay parang mukha ng tao.
Mahaba ang buhok nila katulad ng buhok ng babae at parang bibig ng leon ang bibig nila.
Ang dibdib nila ay may panagka na gawa sa bakal at ang tunog ng palakpak nila ay parang ingay ng mga kalesa na sinasakyan ng mga sundalo sa gera na hinahatak ng maraming kabayo na sumusugod sa labanan.
Ang buntot nila ay katulad ng alakdan at may kapangyarihan magpahirap sa mga tao sa limang buwan.
Ang hari nila ay ang anghel na nagbabantay sa kailaliman ng bilangguhan sa ilalim ng lupa. Abadon ang pangalan niya sa salitang Hebreo. At Apoleon din naman ang pangalan niya sa salitang Griego na ang ibig sabihin Nagwawasak.
Natapos na ang unang nakakatakot, ngunit may dalawa pang nakakatakot na darating.
Nang patunugin ng ikaanim na anghel ang trompeta niya, narinig ko ang isang tinig galing sa apat na sungay sa mga sulok ng gintong pinaghahandugan na nasa harapan ng Diyos.
Sinabi niya sa ikaanim na anghel na may trompeta, <<Palayain muna ang apat na anghel na nakagapos sa malaking ilog ng Eufrates.>>
Kaya pinalaya ang apat na anghel upang patayin nila ang ikatlong bahagi ng mga tao sa mundo. Talagang inihanda sila para sa oras, araw, buwan at taong ito.
Narinig ko na dalawang daan milyon ang bilang ng mga sundalo na nakasakay sa kabayo.
At nakita ko sa pangitain ko ang mga kabayo. At ang mga nakasakay ay mayroon silang pula na panangga na nasa dibdib nila na parang apoy, asul na parang safiro at kulay dilaw na parang asupre. Ang ulo ng mga kabayo parang ulo ng leon at may apoy, usok, at asupre na lumalabas sa bibig nila.
Dahil sa tatlong salot na lumabas sa bibig nila na siyang apoy, usok at asupre, namatay ang ikatlong bahagi ng mga tao sa mundo.
Ang kapangyarihan ng mga kabayo ay nasa bibig at buntot nila. Ang buntot nila ay parang ulo ng ahas na siyang ginagamit nila sa pagpapahirap.
Ang natirang tao sa mundo na hindi namatay sa salot na iyon, hindi sila nagsisi sa mga kasalanan nila kundi nagpatuloy parin sila sa pagpupuri nila sa mga masasamang ispirito at sa mga ribulto na gawa lang ng mga kamay nila, mga diyosdiyosan na gawa sa ginto, pilak, tanso, bato at kahoy, na hindi nakakakita, nakaririnig o nakakalakad.

Pagkatapos, nakita ko na naman ang isang makapangyarihang anghel na bumababa mula sa langit. Nababalot ng ulap ang katawan niya at may bahaghari sa ulo niya. Kumikinang na parang araw ang mukha niya at parang haliging apoy ang mga paa niya.
May hawak siyang maliit na nakarolyong kasulatan na nakabukas. Iniapak niya sa dagat ang kanang paa niya at sa lupa naman ang kaliwang paa niya.
Sumigaw siya na parang ungol ng leon at sinagot siya ng dumadagundong na pitong kulog.
At nang isulat ko sana ang narinig ko sa pitong kulog, narinig ko ang tinig na galing sa langit. Sinabi nito, <<Huwag mo nang isulat ang sinabi ng pitong kidlat. Ilihim mo na muna.>>
Pagkatapos, nakita ko yong anghel na nakatayo sa dagat at sa lupa. Itinaas niya sa langit ang kanang kamay niya.
Sinabi niya, <<Ang Diyos na buhay kailanman na lumikha ng lahat ng nasa langit, lahat ng nasa mundo, at lahat ng nasa dagat ang siyang nakakaalam na totoo ang sinasabi ko na hindi na magtatagal ang panahon.
Sa araw na patunugin ng ikapitong anghel ang trumpeta niya, tutuparin ng Diyos ang plano niyang nakalihim, katulad ng ipinaalam niya noon sa mga propeta na lingkod niya.>>
Pagkatapos, narinig ko ang tinig mula sa langit na nagsasabi ng ganito sa akin, <<Puntahan mo ang anghel na nakatayo sa dagat at sa lupa. Kunin mo sa kamay niya ang nakabukas na kasulatan.
Kaya lumapit ako sa anghel at hiningi ko sa kanya na ibigay niya sa akin ang kasulatan. Sinabi niya sa akin, <<Oo, kunin muna at kainin. Matamis iyan sa bibig mo na parang pulot pukyutan, ngunit mahapdi sa sikmura mo.>>
Kinuha ko sa kamay niya ang kasulatan at kinain ko. Para siyang pulot pukyutan na matamis na matamis sa bibig ko. Ngunit nang nalunok ko na, mahapdi sa sikmura ko.
Pagkatapos, sinabi niya sa akin, <<Kailangan mo ng ipahayag muli ang ipinapasabi ng Diyos tungkol sa mga tao, sa mga bansa, sa mga wika, at sa mga hari.>>
Pagkatapos niyon, binigyan ako ng anghel ng isang panukat na parang tungkod at sinabi niya sa akin, << Umalis kana at sukatin mo ang templo ng Diyos at yong pinaghahandugan. Bilangin mo rin ang mga taong nagpupuri doon.
Ngunit huwag mo ng sukatin ang labas ng templo, dahil ibinigay iyon sa mga taong hindi sumasampalataya sa Diyos. At ang mga taong iyan, sasakupin nila ang Banal na Bayan sa loob ng apat napo't dalawang buwan.
Sa panahong iyan, magsusugo ako ng dalawang nagpapatotoo ko. Nakadamit sila ng sako at ipapahayag nila ang Salita ng Diyos sa loob ng 1,260 araw.>>
Ang dalawang nagpapatotoo, sila ang ibig sabihin ng dalawang punong kahoy ng ulibo at dalawang lalagyan ng ilaw. Tumayo sila sa harapan ng Panginoon ng buong mundo.
Kung may gustong magpahirap sa dalawang nagpapatotoo, may apoy na lumalabas sa bibig nila na magsusunog sa kaaway nila. Ganoon ang ikamamatay ng sinumang magpahirap sa kanila.
Mayroon silang kapangyarihang magpatigil ng ulan habang sinasabi nila ang ipinapasabi ng Diyos sa kanila. At may kapangyarihan din silang gawing dugo ang tubig at magpahirap ng lahat ng tao dito sa mundo ng lahat ng klasi ng salot, sa anumang oras na gusto nila.
Pagkatapos ipinaalam ng dalawang nagpapatotoo ang ipinapasabi ng Diyos, lalabas na ang mabangis na hayop na galing sa kailaliman ng bilangguhan sa ilalim ng lupa upang makilaban sa dalawang nagpapatotoo. Matatalo at papatayin ng mabangis na hayop ang dalawang nagpapatotoo.
Ang bangkay nila ay pababayahan nalang nila sa daan ng bayan ng Jerusalem na siyang bayan na pinagpakuhan sa Panginoon nila sa krus. At ang bayan na iyan ay maihahalintulad sa Sodoma at sa Egipto na napakasama.
Sa tatlo at kalahating araw, ang bangkay nila ay pagtitinginan nalang ng mga tao na galing sa iba't ibang lahi, mga salita at mga bansa. At hindi nila pahihintulutang mailibing.
Masaya ang mga tao dito sa mundo, dahil sa pagkamatay ng dalawang nagpapatotoo. Nagdiriwang at nagbibigayan ng regalo ang isa, dahil namatay na ang dalawang nagpapatotoo na nagpahirap sa mga tao dito sa mundo. .
Ngunit, pagkalipas ng tatlo at kalahating araw, binuhay silang muli ng Diyos at tumayo sila. At ang mga taong nakakita sa kanila ay sobrang natakot.
Pagkatapos, ang dalawang nagpapatotoo na muling nabuhay, narinig nila ang malakas na tinig na mula sa langit, na nagsasabi ng ganito, <<Umakyat kayo dito!>> Habang tinitignan sila ng mga kaaway nila, ang dalawang muling nabuhay, itinataas sila sa ulap papunta sa langit.
Sa uras ding iyon, lumindol ng napakalakas. At nasira ang ikasampong bahagi ng bayan ng Jerusalem at pitong libong tao ang namatay. Talagang natakot ang mga taong natira at nagpuri sila sa Diyos na nasa langit.
At natapos na ang ikalawang nakakatakot, ngunit malapit na rin ang ikatlo.
Ngayon, nang patunugin ng ikapitong anghel ang trumpeta niya, may narinig akong mga malakas na tinig na galing sa langit, na nagsasalita ng ganito, <<Ang lahat ng pinaghaharian dito sa mundo, nasa Diyos na at kay Cristo na. Maghahari na siya kailanman.>>
Ngayon, ang dalawampo at apat na matatadang may katungkulan na nakaupo sa trono nila sa harapan ng Diyos, nagpatirapa sila at nagpuri sa Diyos.
Sinabi nila, <<Diyos na makapangyarihan sa lahat, ikaw ang Diyos noon at hanggang ngayon. Nagpapasalamat kami sa iyo dahil ginamit mo ang matinding kapangyarihan mo at naghahari ka na dito sa mundo.
Galit na galit ang mga bansang hindi kumikilala sa iyo, ngunit dumating na ang panahon ng galit mo, dahil hahatulan mo ang mga patay. Panahon na para bigyan mo ng pakinabang ang mga propetang naglilingkod sa iyo, ang mga pinili mong sa iyo lang at ang lahat ng may takot sa iyo, may tungkulin man o wala. Panahon na ng paglipol mo sa mga nagwasak ng mundo.>>
Pagkatapos, nabuksan ang pinto ng templo ng Diyos na nasa langit, at nakita sa loob ng templo ang Kahon ng Kasunduhan. Ngayon, kumidlat, kumulog, umugong, lumindol, at umulan ng malaking yelo.
Pagkatapos niyon, nakita ko sa langit ang talagang nakakamangha. Nakita ko ang isang babae na nakadamit ng araw at nakaapak siya sa buwan. May korona siya na labing dalawang bituin.
Buntis siya at malapit ng manganak. Kaya sumisigaw siya dahil sa sobrang sakit na nararamdaman niya.
May nakita pa ako sa langit na talagang nakakamangha. Nakita ko ang malaki at pulang dragon na may pitong ulo at sampo ang sungay niya. Ang bawat ulo niya ay may korona.
Itinangay ng buntot niya ang ikatlong bahagi ng mga bituin sa langit at itinapon sa mundo. Pagkatapos, tumayo ang dragon sa harapan ng babaeng nanganganak upang lunukin ang sanggol sa oras na mailabas ito.
At nanganak ang babae ng isang sanggol na lalake na siyang maghahari sa lahat ng bansa at mahigpit din ang paghahari niya sa kanila. At may umagaw sa sanggol at dinala sa Diyos na nakaupo sa trono niya. Kaya hindi nalunuk ng dragon ang sanggol.
Ngayon, tumakas din ang babae patungo sa ilang sa isang lugar na inilaan ng Diyos na titirhan niya. At aalagaan siya doon ng isang libo at dalawang daan at anim na pong araw.
Pagkatapos, may gera sa langit. Ang pinuno ng mga anghel na si Miguel at ang mga kasama niyang mga anghel, nakipaggera sila sa dragon at sa mga kasama niyang anghel.
Natalo ang dragon at ang mga anghel niya. Kaya pinalayas sila sa langit.
Ipinatapon ng Diyos ang malaking dragon at ang mga anghel niya sa mundo. Ang dragon na ito ay ang ahas noong unang panahon at tinatawag na Diyablo o Satanas na siyang naglilinlang sa mga tao sa mundo.
Pagkatapos, narinig ko ang malakas na tinig mula sa langit. Sinabi niya, <<Dumating na ang pagliligtas ng Diyos! Ipinapakita na niya ang kapangyarihan at paghahari niya at ang karapatan ni Cristo na pinili niya. Sapagkat pinalayas na niya mula sa langit ang nagbibintang sa mga kapatid natin sa harapan ng Diyos araw at gabi.
Natalo na siya ng mga kapatid natin sa pamamagitan ng dugo ng Biserong Tupa at sa katotohanang ipinapatotoo nila. Hindi sila natatakot na ibigay ang buhay nila alang-alang sa pananampalataya nila.
Kaya magsaya kayo, kayong mga naninirahan sa langit. Ngunit nakakaawa kayong mga naninirahan sa mundo at sa dagat dahil itinapon na diyan sa inyo si Satanas. Galit na galit siya dahil alam niyang kaunti nalang ang panahon niya.>>
Nang nakita ng dragon na itinapon siya sa lupa, hinabol niya ang babae na nanganak ng sanggol na lalake.
Ngunit ang babae, binigyan siya ng dalawang pakpak katulad ng malaking pakpak ng agila upang makalipad siya sa lugar na ilang na inilaan sa kanya. Doon siya aalagaan sa tatlo at kalahating taon upang makaligtas siya sa dragon.
Pagkatapos, ang dragon ay nagpalabas siya ng tubig sa bibig niya katulad ng malaking baha upang malunod ang babae.
Ngunit tinulungan ng lupa ang babae. Nabuksan ang lupa at sinipsip ang tubig na inilabas ng dragon.
Ngayon, dahil sa sobrang galit ng dragon sa babae, ibinaling niya ang galit niya sa ibang anak ng babae na natira. Sila ang mga taong sumusunod sa mga utos ng Diyos at nananatiling tapat sa katotohanang itinuro ni Jesus.
At tumayo ang dragon sa tabi ng dagat.
Pagkatapos, nakita ko ang mabangis na hayop na umahon galing sa dagat. Pito ang ulo nito at sampo ang sungay niya. Bawat sungay niya ay may korona at sa bawat ulo niya ay may nakasulat na pangalan na lumalapastangan sa Diyos.
Ang mabangis na hayop para siyang leopardo. Ang paa niya ay parang paa ng oso. Ang bibig niya ay parang bibig ng leon. At ang dragon, ibinigay niya sa mabangis na hayop ang kapangyarihan niya, trono niya at karapatan niya.
Nakita ko na may sugat ang isang ulo ng mabangis na hayop, na ikamamatay na sana niya, pero gumaling pa rin siya. Dahil sa nangyaring iyon, talagang namangha ang mga tao sa buong mundo at sumunod sila sa mabangis na hayop.
Ngayon, dahil sa ganong kapangyarihan ibinigay ng dragon sa mabangis na hayop, nagpuri ang mga tao sa dragon. At nagpuri din sila sa mabangis na hayop at sinabi nila, <<Walang katulad iyang mabangis na hayop! Sino pa ang makakapangahas na lumaban sa kanya!>>
Ang mabangis na hayop, pinahintulutan siya ng Diyos na lumait laban sa kanya at maghari siya sa apat napo at dalawang buwan.
Nagsalita siya ng paglapastangan laban sa Diyos, laban sa pangalan ng Diyos, laban sa tinitirhan niya at laban sa lahat ng naninirahan sa langit.
Ang Diyos, pinahintulutan niya ang mabangis na hayop na labanan at talunin ang mga pinili niyang kanya lang. At binigyan siya ng kapangyarihang maghari sa mga tao sa lahat ng lahi, wika, at bansa dito sa mundo.
Ang lahat ng tao dito sa mundo, pupurihin nila ang mabangis na hayop, maliban nalang sa mga tao na bago pa likhain ang mundo, nakasulat na ang pangalan nila sa aklat ng buhay. Ang may-ari ng aklat na iyan ay ang Biserong Tupa na pinatay.
Kayong mga nakikinig pag-isipan ninyong mabuti ito.
Sinuman ang taong itinakdang dakpin, dadakpin siya. At kung sinuman ang itinakdang mamatay sa espada, mamamatay din siya sa espada. Kaya ang mga pinili ng Diyos na kanya lang, kailangan nilang magtiis at manatiling tapat sa kanya.
Pagkatapos, nakakita din ako ng isa pang mabangis na hayop na umahon galing sa lupa. Dalawa ang sungay niya na parang sungay ng tupa, ngunit kung magsasalita siya, kasin tinig siya ng dragon.
Ginamit niya ang lahat ng kapangyarihan ng unang mabangis na hayop. Pinilit niya ang lahat ng tao dito sa mundo na magpuri sa unang mabangis na hayop na may matinding sugat, pero gumaling din.
Ang ikalawang mabangis na hayop, nagpakita siya ng talagang nakakamangha tulad ng pagpapaulan niya ng apoy sa harapan ng mga tao.
At dahil sa mga nakamamanghang iyan na ipinagawa sa kanya ng unang mabangis na hayop, nalinlang niya ang mga tao sa mundo. Inutusan niya ang mga tao na gumawa ng ribulto ng unang mabangis na hayop na may matinding sugat dahil sa espada pero buhay parin siya.
Pinahintulutan ng Diyos ang ikalawang mabangis na hayop na bigyan niya ng buhay ang ribulto upang makapagsalita siya. Ngayon, ipinagbilin ng ribulto na patayin ang lahat ng ayaw magpuri sa kanya.
Pinilit ng ikalawang mabangis na hayop ang lahat ng tao na tatakan ang kanang kamay nila o ang noo nila, may tungkulin man o wala, mayaman man o mahirap, alipin man o hindi.
Sinuman ang ayaw magpatatak ng pangalan o ang bilang ng unang mabangis na hayop, hindi siya maaaring magbenta o bumili.
Kailangan dito ang karunungan. Malalaman ng taong marunong kung ano ang ibig sabihin ng bilang ng mabangis na hayop, sapagkat bilang ito ng pangalan ng isang tao. Ang bilang niya ay 666.
Pagkatapos, nakita ko ang Biserong Tupa na nakatayo sa Bundok ng Zion. Kasama niya ang isang daan at apat napu't apat na libong taong may tatak ang noo nila ng pangalan ng Biserong Tupa at ng Ama niya.
Ngayon, narinig ko ang tinig na mula sa langit na parang tinig ng tubig ng talon at parang malakas na kulog at para ring tugtugan ng mga manunugtog ng alpa.
Umaawit ang 144,000 na tao sa harapan ng trono ng Diyos, sa harapan ng apat na nabubuhay na nilalang at sa harapan ng mga matatandang may katungkulan. Walang nakakaalam sa inaawit nila, kundi ang 144,000 na tinubos ng Diyos sa mga tao sa mundo.
Nanatili silang malinis dahil hindi sila nakipagtalik sa babae. Sumunod sila sa Biserong Tupa kahit saan siya magpunta. Tinubos sila mula sa lahat ng tao sa mundo bilang unang handog sa Diyos at sa Biserong Tupa.
Hindi talaga sila nagsinungaling at walang anumang nakikitang masama sa kanila.
Pagkatapos, nakita ko ang iba pang anghel na lumilipad sa langit. Dala niya ang Magandang Balita na hindi nagbabago kailanman upang ipaalam niya sa mga taong nandito sa mundo, sa lahat ng bansa, lahi, wika at sa iba't ibang grupo ng mga tao.
Ito ang malakas niyang sinabi, <<Matakot kayo sa Diyos at ibigay ninyo sa kanya ang paggalang ninyo, dahil panahon na ng paghuhukom niya. Purihin ninyo ang Diyos na gumawa ng langit, lupa, dagat at mga sibol.>>
Pagkatapos, lumipad din ang pangalawang anghel na malakas na nagsasabi ng ganito, <<Nawasak na! Nawasak na ang kilalang bayan ng Babilonia na siyang naghikayat na uminom ng alak sa lahat ng tao. Ang alak na iyan ay ang pakikiapid niya na ikinagagalit ng Diyos.>>
Ngayon, lumipad din ang ikatlong anghel na malakas na nagsasabing, <<Ang lahat ng nagpuri sa mabangis na hayop at sa ribulto niya, ang mga nagpatatak sa noo o kamay nila,
sila ang makakaranas sa matinding galit ng Diyos, dahil parurusahan niya sila sa apoy at sa asupri sa harapan ng Biserong Tupa at sa mga banal na anghel niya.
At walang tigil ang pagtaas ng usok ng apoy na nagpapahirap sa kanila. Araw at gabi silang nahihirapan, dahil nagpuri sila sa mabangis na hayop at sa ribulto niya at nagpatatak pa sila ng pangalan niya.>>
Kaya kayong mga pinili ng Diyos na kanya lang, na sumusunod sa mga utos niya at nagpapatuloy sa pananampalataya ninyo kay Jesus, kailangan ninyong magtiis.
Pagkatapos, narinig ko ang tinig mula sa langit na nagsasabi sa akin ng ganito, <<Isulat mo ito. Mula ngayon, mapalad ang mga taong namatay na sa pakikipag-isa nila sa Panginoon.>> Sinabi ng Ispirito, <<Oo! Mapalad sila, dahil makakapagpahinga na sila sa mabigat na trabaho nila at matatanggap na nila ang pakinabang nila sa mga mabubuting ginawa nila.>>
Pagkatapos, nakakita ako ng puting ulap. At may nakaupo doon na parang in-Anak (isinilang) ng Tao na galing sa langit. Nakakorona siya ng ginto at nakahawak siya ng matalim na karit.
At may isa pang anghel na lumabas sa templo at malakas niyang sinabi sa nakaupo sa ulap, <<Gamitin mo na ang karit mo, dahil panahon na ng pag-aani. Hinog na ang inaani sa lupa!>>
Kaya ginapas ng nakaupo sa ulap ang inaani sa lupa.
Pagkatapos, nakakita din ako ng isang anghel ng Diyos na nanggaling sa Templo sa langit na humahawak ng matalim na karit.
Pagkatapos, nakakita ako ng ibang anghel na lumabas sa pinaghahandugan. Siya ang namamahala sa apoy sa pinaghahandugan. Malakas niyang sinabi sa anghel na humahawak ng matalim na karit, <<Gamitin mo na ang karit mo upang anihin ang mga ubas sa lahat ng pinagtaniman ng ubas sa mundo, dahil hinog na.>>
Kaya inani na niya ang mga ubas, at ibinigay sa malaking pigaan ng ubas. Ang pigaan iyon ay siyang galit ng Diyos sa kanila.
Piniga ang mga ubas sa labas ng bayan at mula doon, dumanak ang dugo na umabot hanggang tatlong daang kilometro ang haba at isang dipa ang lalim.
Ngayon, nakakita din ako ng talagang nakakamangha sa langit. May pitong anghel doon na may pitong kahulihulihang salot. Iyan ang katapusan ng galit ng Diyos.
Ito ang nangyari. Nakita ko ang parang dagat na kasing linaw ng kristal na nagliliyab. Nakita ko doon ang mga taong nanalo sa mabangis na hayop at sa ribulto niya. Hindi sila nagpatatak ng bilang o pangalan niya. Tumutugtog sila ng alpa na galing sa Diyos.
Inawit nila ang awit ni Moises na lingkod ng Diyos na siya ring awit ng Biserong Tupa, <<Diyos na makapangyarihan sa lahat. Talagang kamanghamangha ang gawa mo! Hari ka ng lahat ng bansa. Katotohanan at matuwid ang paraan mo.
Sino ang hindi takot at hindi magpupuri sa iyo? Ikaw lang ang banal. Lalapit sa iyong magpupuri ang mga tao sa lahat ng bansa dahil nakita ng lahat na matuwid ang gawa mo.>>
Pagkatapos niyan, nakita kong nabuksan ang Templo ng Diyos na nasa langit na siyang Tolda na Pinagpupurihan kung saan nandoon ang Kautusan.
At mula sa Templo ng Diyos, lumabas ang pitong anghel na may pitong kahulihulihang salot. Nakadamit sila ng malinis na lino na nakakasilaw at may gintong tali sa dibdib nila.
Ngayon, ang isa sa apat na nabubuhay na nilalang, nagbigay siya sa pitong anghel ng tig-iisang gintong malalaking mangkok na punong puno ng galit ng Diyos na nabubuhay kailanman.
At ang Templo ng Diyos ay napuno ng usok na galing sa liwanag at sa kapangyarihan niya. At walang makakapasok doon hanggang hindi pa matatapos ang pitong salot ng pitong anghel.
Narinig ko ang isang malakas na tinig na mula sa templo na nag-uutos sa pitong anghel ng ganito, <<Umalis na kayo at ibuhos ninyo sa mga tao sa mundo ang galit ng Diyos na nasa pitong malaking mangkok.>>
Kaya umalis ang unang anghel at ibinuhos niya sa lupa ang laman ng mangkok niya. At ang mga tao na may tatak ng mabangis na hayop at nagpuri sa mga ribulto niya, nagkasakit sila ng nakakadiring sugat.
Pagkatapos, ibinuhos ng ikalawang anghel ang laman ng mangkok niya sa dagat. At ang dagat ay naging dugo ng patay na tao. At namatay ang lahat ng nabubuhay sa dagat.
Pagkatapos, ibinuhos ng ikatlong anghel ang laman ng mangkok niya sa mga ilog at sa mga sibol. At naging dugo ang lahat ng ito.
Narinig ko ang sinabi ng anghel na namamahala sa tubig, <<Makatarungan ka Panginoon. Ikaw ang Diyos noong una pa at ikaw rin ang Diyos hanggang ngayon. Banal ka sapagkat matuwid ang paghahatol mo sa mga taong ito.
Pinatay nila ang mga pinili ng Diyos na kanya lang at ang mga propeta mo. Kaya dugo rin ang ipapainom mo sa kanila. Iyan ang dapat mong iganti sa kanila.>>
Narinig ko pa ang tinig na galing sa pinaghahandugan na nagsasalita ng ganito, <<Oo Diyos na makapangyarihan sa lahat. Totoo ngang tama at matuwid ang paghahatol mo.>>
Pagkatapos, ibinuhos ng ikaapat na anghel ang laman ng mangkok niya sa araw. At binigyan niya ng kapangyarihan ang araw upang pasuin ang mga tao sa pamamagitan ng sobrang init niya.
Ngunit kahit napapaso na sila, hindi parin sila nagsisi sa mga kasalanan nila at hindi pinupuri ang Diyos na may kapangyarihang magdala ng salot, kundi hinahamak pa nila siya.
Pagkatapos, ibinuhos ng ikalimang anghel ang laman ng mangkok niya sa trono ng mabangis na hayop. At dumilim ang buong sinasakupan ng mabangis na hayop. At ang mga taong nandoon, nakagat nila ang dila nila dahil sa sobrang sakit na naramdaman nila.
Ngunit hindi parin nila pinagsisihan ang kasamaan nila, kundi hinahamak parin nila ang Diyos na nasa langit dahil sa mga sakit at sugat na pinagtitiisan nila.
Pagkatapos, ibinuhos din ng ikaanim na anghel ang laman ng mangkok niya sa maluwang na ilog ng Eufrates. Natuyo ang ilog upang makatawid ang mga hari galing sa silangan.
Ngayon, nakakita ako ng tatlong maruming espirito na parang palaka na lumalabas sa bibig ng dragon, mabangis na hayop, at nagkukunwaring propeta.
Iyon ang mga masasamang espiritu na gumagawa ng mga kamanghamangha. Pumunta sila sa lahat ng hari sa mundo upang tipunin ang mga tao sa pakikilaban sa Diyos sa dakilang araw na itinakda ng Diyos na makapangyarihan sa lahat.
Sinabi ng Panginoon, <<Pakinggan ninyong mabuti ang sasabihin ko! Darating ako katulad ng magnanakaw na walang nakakaalam. Mapalad ang taong nagbabantay at hindi naghuhubad ng damit niya upang sa pagdating ko, hindi siya lalakad ng hubad at hindi siya mapapahiya sa mga tao.>>
Ngayon, ang mga masamang ispirito, tinipon nila ang lahat ng mga pinuno at mga sundalo nila at dinala nila sa lugar na tinatawag na Armagedon sa salitang Hebreo.
Pagkatapos, ibinuhos din ng ikapitong anghel ang laman ng mangkok niya sa hangin. At may narinig akong malakas na tinig na galing sa trono na nasa Templo ng Diyos na nagsasabi ng ganito, <<Naganap na ang lahat!>>
Kumidlat, kumulog, umugong at lumindol ng sobrang lakas. Iyan ang lindol na pinakamalakas na hindi pa nangyari sa mundo mula noong ginawa ang tao.
Ang kilalang bayan ng Babilonia ay naging tatlong bahagi at nagiba ang lahat ng bayan dito sa mundo. Tinupad ng Diyos ang sinabi niya tungkol sa mga taong naninirahan sa bayan ng Babilonia. Dahil sa sobrang kasamaan nila, hindi nila naiwasan ang galit ng Diyos sa kanila.
Nawala ang mga isla. Nayanig ang mga bundok at pumatag.
Inulanan ang mga tao ng malalaking yelo na ang bigat ng bawat isang yelo ay limampong kilo at nadaganan ang mga tao. Kaya sa matinding salot na naranasan nila, lalo pa nilang hinamak ang Diyos.
Pagkatapos, lumapit sa akin ang isa sa pitong anghel na may hawak hawak na mangkok. Sinabi niya, <<Sumama ka sa akin, dahil ipapakita ko sa iyo ang pagpaparusa sa kilalang babae na bayaran. Ang babaeng iyan, siya ang kilalang bayan na malapit sa maraming ilog.
Parang nakiapid sa kanya ang lahat ng hari dito sa mundo, dahil sinusunod nila ang mga ipinapangaral niya. At parang nalasing din ang lahat ng tao sa alak sa pamamagitan ng pakikiapid nila sa babae.>>
Kaagad kong naramdaman na napuspos ako ng Espirito ng Diyos. At dinala ako ng anghel sa ilang. Nakita ko doon ang babae na nakasakay sa mabangis na hayop na kulay pula. Ang mabangis na hayop ay may pitong ulo at may sampong sungay. At nakatatak sa buong katawan niya ang lahat ng pangalan na lumalapastangan sa Diyos.
Kulay pula at ubi ang damit ng babae. Nakaalahas siya ng ginto, mahalagang bato at perlas. May hawak hawak siyang basong ginto na puno ng kasamaan niya at pakikiapid niya.
Nakatatak sa noo niya ang pangalan na may nakalihim na ibig sabihin, ITO ANG KILALANG BAYAN NG BABILONIA, ANG INA NG LAHAT NG BABAE NA BAYARAN AT LAHAT NG KASAMAAN SA MUNDO.
Ang babaeng iyan, nakita kong parang nalasing siya sa dugo ng mga pinili ng Diyos na kanya lang na ipinapatay niya dahil sa pagsunod nila kay Jesus. At nang makita ko siya, talagang namangha ako.
Ngunit sinabi ng anghel sa akin, <<Huwag kang mamangha dahil sasabihin ko sa iyo ang ibig sabihin ng babae at ng mabangis na hayop na may pitong ulo at sampong sungay na siyang sinakyan niya.
Ang nakita mong mabangis na hayop ang siyang nabubuhay noon, pero patay na siya at malapit na siyang lumabas mula sa kailaliman ng bilangguan sa ilalim ng lupa patungo sa walang hanggang kaparusahan. Ang mga tao dito sa mundo na hindi nakalista ang pangalan nila sa aklat ng buhay na nakasulat mula pa ng likhain ang mundo, mamamangha sila, dahil makikita nilang muli ang mabangis na hayop na namatay na noon.>>
<<Kaya ngayon, kailangan dito ang karunungan upang unawain kung ano ang ibig sabihin niyan. Ang pitong ulo ng mabangis na hayop ay ang pitong bundok na inuupuan ng babae at siya rin ang pitong hari.
Namatay na ang lima sa pitong hari. Ang isa, naghahari na ngayon. Ang kahulihulihang hari, hindi pa dumating, ngunit kong darating na siya, hindi magtatagal ang paghahari niya.
Ang mabangis na hayop na nabubuhay noon pero patay na, isa siya sa pitong hari. Mabubuhay siyang muli at siya rin ang magiging ikawalong hari. Ngunit ipupunta siya ng Diyos sa walang hanggang kaparusahan.>>
<<Ang sampong sungay na nakita mo ay ang sampong hari na hindi pa naghari. Ngunit mabibigyan sila ng kapangyarihang maghari kasama nila ang mabangis na hayop, pero iisang oras lang.
Ang sampong hari na iyan, nagkaisa sila. Kaya ibibigay nila sa mabangis na hayop ang kapangyarihan at karapatan nila.
Kakalabanin nila ang Besirong Tupa, pero mananalo ang Biserong Tupa kasama ang mga tinawag niya, pinili niya at tapat na tagasunod niya. Sapagkat ang Besirong Tupa ang siyang Panginoon ng lahat ng taong namumuno at hari sa lahat ng naghahari.>>
Sinabi pa ng anghel sa akin, <<Ang tubig na nakita mo na inuupuan ng babae na bayaran ay ang mga taong galing sa lahat ng lahi, bansa at wika.
Ang nakita mong mabangis na hayop at sampong sungay, nagagalit sila sa babaeng bayaran. Kukunin nila ang lahat ng kayamanan niya, kahit ang damit niya. Kakainin nila ang katawan niya at susunugin ang matitira.
Ipinaisip ng Diyos sa sampong hari na magkaisa silang ibigay ang pinaghaharian nila sa mabangis na hayop.>>
<<Ang babaeng nakita mo ay ang kilalang bayan na naghahari sa mga hari dito sa mundo.>>
Pagkatapos, nakakita din ako ng isa pang anghel na bumababa mula sa langit. Meron siyang matinding kapangyarihan. At dahil sa nakakasilaw na liwanag niya, naliwanagan niya ang mundo.
Malakas niyang sinabi, <<Nawasak na! Nawasak na ang kilalang bayan ng Babilonia! At ngayon, tinitirhan na lang ng mga dimonyo at masasamang espirito at kulungan na lang ng marurumi at nakakadiring ibon [at maruming hayop.]
Pinainom niya ng alak ang lahat ng tao dito sa mundo. Kaya natukso niya sila sa pakikiapid niya na siyang ikinagagalit ng Diyos. Nakiapid sa kanya ang lahat ng hari dito sa mundo. Dahil sa pagsunod ng babae sa kagustuhan ng katawan niya, yumaman ang mga nagliligosyo sa kanya.>>
Ngayon, narinig ko din ang isang tinig na galing sa langit. Sinabi niya, <<Kayong mga pinili kong akin lang, iwanan ninyo siya. Huwag kayong makisama sa kasalanan niya upang hindi kayo masama sa kaparusahan na nakahanda sa kanya.
Dahil sobrang dami na ng kasalanan niya na umabot na sa langit, naalala ng Diyos ang kasamaan nila.
Kaya kung paano ang ginawa niya sa inyo, ganoon din ang gawin ninyo sa kanya at gantihan ninyo ng doble pa sa ginawa niya. Dahil tinukso niya ang mga tao sa mundo na makiapid sa kanya, doble pa sa ginawa niya ang mararanasan niya na galit ng Diyos sa kanya.
Kung paano siya naging mapagmataas at nagpasasa sa sarili niya, siya ring kahirapan at kalungkutan na ipaparanas ninyo sa kanya. Dahil sinasabi niya sa sarili niya, <<Hindi ako makakaramdam ng kalungkutan kailanman at hindi ako balo kundi isa akong Reyna!>
Dahil dito, sa loob ng isang araw, sabay na darating sa kanya ang kamatayan, kalungkutan at gutom. Pagkatapos, susunungin siya, dahil makapangyarihan ang Diyos na maghahatol sa kanya.>>
Ang mga hari na nakiapid sa kanya at nagpasasa sa katawan niya, habang nakikita nila ang usok ng apoy na sumusunog sa kanya, nalungkot at kinabog nila ang dibdib nila.
Tatayo sila sa malayo dahil natatakot silang masama sa parusa niya. Sasabihin nila, <<Nakakaawa nga! Dahil sa isang oras lang, natapos ang parusa sa mga tao na nasa kilalang bayan ng Babilonia!>>
Iiyakan at paglulungkutan siya ng mga nagliligosyo dito sa mundo, dahil wala nang bibili sa ibinebenta nila.
Wala nang bibili sa mga ibinebenta nilang ginto, pilak, mamahaling bato, perlas, at mga telang puting puti na lino, seda at mga telang kulay ube at pula. Wala ring bibili ng punong kahoy nila na mabango at ari-arian na gawa sa pangil ng elipante, mahalagang kahoy, tangso, bakal at marmol.
Wala nang bibili sa ibinebenta nilang pabango katulad ng sinamon, pampalasa, insenso, at mira. Ganoon din sa ibinebenta nilang alak, langis, harina at trigo, baka, tupa, kabayo at kalesa, mga alipin at mga tao.
At ang mga nagliligosyo sa bayan ng Babilonia, sasabihin nila sa kanya, <<Nawala na ang lahat ng bagay na gusto mong maging iyo. Hindi na talagang maibabalik sa iyo ang kayamanan at kagandahan mo!>>
At ang mga nagliligosyo na yumaman dahil sa ibinebenta nila sa bayang iyan, iiyak at magdadalamhati sila at tatayo sila sa malayo, dahil natatakot silang masama sa parusa sa kanya.
At sasabihin nila, <<Nakakaawa ang kilalang bayan na iyan. Dahil ang mga tao doon noon, nagdadamit sila ng kulay ube at pula at pinaganda nila ang katawan nila ng ginto, mahalagang bato at perlas!
At sa loob lang ng isang uras, nawala ang lahat ng kayamanan ng bayang iyan.>> At ang lahat ng kapitan at nakasakay sa barko katulad ng mga tumutulong sa mga barko at namumuhay sa dagat, tumayo sila sa malayo upang tingnan nila ang nangyari.
Habang tinitignan nila ang usok ng bayan na sinusunog, malakas nilang sinasabi, <<Meron pa bang mas higit sa kilalang bayan na ito?>>
Dahil sa kalungkutan nila, nilagyan nila ng alikabok ang ulo nila at nag-iyakan sila. Sinabi nila, <<Nakakaawa ang nangyari sa kilalang bayan. Dahil sa pamamagitan ng kayamanan niya, yumaman ang lahat ng may barko sa dagat. Ngunit sa isang oras lang, nawala ang lahat!>>
Dahil sa nangyari sa bayang iyan, masaya kayong mga naninirahan sa langit, kayong mga pinili ng Diyos na kanya lang, mga apostol at propeta. Dahil sa ginawa niya sa inyo, pinarusahan ng Diyos ang bayang iyan.
Pagkatapos, may isang anghel na makapangyarihan na kumuha ng bato na kasing laki ng gilingan at itinapon niya sa dagat. Sinabi niya, <<Ganoon ang mangyayari sa kilalang bayan ng Babilonia, dahil hindi na nila makikitang muli.
Hindi na maririnig sa kanya ang mga umaawit, ang tumutugtog ng alpa, trumpeta o plauta. Hindi na makikita sa kanya ang kahit anong mabubuting trabahador at hindi na maririnig ang ingay ng gilingan.
Hindi na makikita sa kanya ang liwanag ng ilaw. Hindi na maririnig sa kanya ang masasayang tinig ng bagong kasal. Mangyayari iyan sa kanya dahil ang mga nagliligosyo niya ay masyadong mapagmataas, at dinadaya nila ang lahat ng bansa sa pamamagitan ng pagsasalamangka nila.>>
Pinarusahan ang bayan na iyan dahil nakita sa kanya ang dugo ng mga propeta na pinatay, ang mga pinili ng Diyos na kanya lang at ang ibang tao na pinatay dito sa mundo.
Pagkatapos, narinig ko ang malakas na tinig ng napakaraming tao sa langit, na nagsasalita ng ganito, <<Purihin ang Panginoon! Sa Diyos ang kaligtasan, pagpaparangal at kapangyarihan.
Tama at matuwid ang pagpaparusa niya sa babaeng bayaran na nagpasama sa mga tao sa mundo, sa pamamagitan ng pakikiapid niya. Pinarusahan siya ng Diyos, dahil pinatay niya ang mga naglilingkod sa kanya.>>
Sinabi pa nila, <<Purihin ang Panginoon! Ang usok nong nasusunog na bayang Babilonia ay wala ng tigil kailanman.>>
Ngayon, ang mga dalawangpo at apat na matatandang may katungkulan at ang apat na nabubuhay na nilalang, nagpatirapa sila at nagpuri sa Diyos na nakaupo sa trono niya. Sinabi nila, <<Purihin ang Diyos! Oo Panginoon!>>
Pagkatapos, mayroon akong narinig na tinig na galing sa trono niya na nagsasabi ng ganito, <<Magpuri kayo sa Panginoon nating Diyos, kayong lahat na naglilingkod sa kanya, at kayong may takot sa kanya, may tungkulin man o wala!>>
Pagkatapos, narinig ko ang malakas na tinig ng napakaraming tao at parang ugong ng malaking alon at dumadagundong na kidlat, na nagsasabi ng ganito, <<Purihin ang Panginoon! Dahil naghahari na ang Panginoon nating Diyos na Makapangyarihan sa lahat.
Magalak at magsaya tayo at purihin natin siya. Dahil panahon na ng kasal ng Biserong Tupa. At ang babaeng ikakasal niya ay nakahanda na.
Sinuotan siya ng telang lino na puting puti at malinis.>> Ang ibig sabihin ng puting puti na lino ay ang matuwid na mga gawa ng mga pinili ng Diyos na kanya lang.
Sinabi pa ng anghel sa akin, <<Isulat mo ito. Mapalad ang mga inimbita sa pagdiriwang ng kasal ng Biserung Tupa.>> At sinabi pa niya, <<Totoo ang mga ito na sinasabi ng Diyos!>>
Ngayon, nagpatirapa ako sa paanan ng anghel upang magpuri sa kanya. Ngunit sinabi niya sa akin, <<Huwag! Huwag mong gawin sa akin iyan! Dahil pareho tayong naglilingkod sa Diyos katulad ng mga kapatid mo na nagpapatotoo ng katotohanan tungkol kay Jesus. Ang Diyos lang ang dapat mong purihin!>> Sapagkat ang katotohanan tungkol kay Jesus ang siyang ipinapasabi ng Ispirito ng Diyos katulad ng ipinasabi niya sa mga propeta noon.
Pagkatapos, nakita kong nabuksan ang langit at nakita ko ang puting kabayo na nakatayo doon. Ang nakasakay, tinatawag siyang Tapat at Totoo, sapagkat matuwid ang paghahatol niya at pakikipaglaban niya.
Ang mata niya ay parang nagliliyab na apoy at maraming korona sa ulo niya. Nakasulat ang pangalan niya sa katawan niya na siya lang ang nakakaalam kung ano ang ibig sabihin non.
Ang balabal niya ay puno ng dugo at ang tawag sa kanya, <<Salita ng Diyos.>>
Sinusundan siya ng mga sundalo na galing sa langit na nakadamit ng tela na lino na putingputi. Nakasakay din sila sa puting kabayo.
Ang tinatawag na Salita ng Diyos ay lumalabas sa bibig niya ang matalim na ispada na siyang gagamitin niya sa pagtatadumpay sa mga bansa. Maghahari siya ng mahigpit sa kanila. Kung paano ang pagpiga sa ubas sa pigaan, ganoon din ang galit ng Diyos na makapangyarihan sa lahat.
Ang damit at paa niya ay may nakasulat na ganito, <<HARI NG MGA HARI AT PANGINOON NG MGA PANGINOON.>>
Pagkatapos, may nakita na naman akong isang anghel na nakatayo sa araw. Ganito ang malakas niyang sinasabi sa mga ibon sa langit <<Halikayo dito! Mag-ipon kayo sa malaking pagdiriwang ng Diyos.
Dahil kakainin ninyo ang mga katawan ng mga hari, ang mga kapitan ng mga sundalo at mga sundalo nila, ang mga nakasakay at mga kabayo nila, at ang lahat ng tao, alipin man o hindi, may tungkulin man o wala.>>
Pagkatapos, nakita ko ang mabangis na hayop at ang mga hari dito sa mundo at ang lahat ng sundalo nila. Nagtipon sila upang makipaglaban sa nakasakay sa puting kabayo at sa mga sundalo niya.
Ngunit nahuli ang mabangis na hayop, ganoon din ang nagkukunwaring propeta niya na gumawa ng kamanghamangha sa harapan ng mabangis na hayop. At ang kamanghamanghang iyan ang siyang pinaglinlang niya sa mga taong may tatak ng mabangis na hayop at nagpuri sa ribulto niya. At ang mabangis na hayop at ang nagkukunwaring propeta, itinapon silang buhay sa lawa na nagliliyab na asupre.
At ang mga sundalo nila, namatay din sila sa pamamagitan ng ispadang lumalabas sa bibig ng nakasakay sa puting kabayo. At ang mga ibon, nagpakabusog silang kumain ng katawan nila.
Pagkatapos, may nakita na naman akong isang anghel na bumaba mula sa langit. May hawak siyang malaking tanekala at susi ng kailaliman ng bilangguhan sa ilalim ng lupa.
Ngayon, hinuli ng anghel ang dragon na ahas noon na si Diyablo o Satanas. At iginapos niya ng tanekala sa sa isang libong taon.
Inihulog siya ng anghel sa kailaliman ng bilangguhan sa ilalim ng lupa at isinusing mabuti ang pinto upang hindi na siya makapandaya sa mga tao dito sa mundo sa isang libong taon. Ngunit pagkalipas ng isang libong taon, kailangan siyang palayain sa kaunting panahon.
Pagkatapos, nakita ko ang mga trono. Ang mga nakaupo doon, nabigyan sila ng karapatang maghatol. At nakita ko rin ang kaluluwa ng mga taong pinutulan ng leeg dahil sa pagpapatotoo nila tungkol kay Jesus at sa pagpapahayag nila ng Salita ng Diyos. Sila ang hindi nagpuri sa mabangis na hayop at sa ribulto niya at hindi nagpatatak sa noo nila o sa kamay nila. Nabuhay silang muli at nabigyan ng karapatang maghari kasama si Cristo sa loob ng isang libong taon.
Sila ang unang binuhay na muli. Ngunit ang ibang mga patay, bubuhayin din sila pagkalipas ng isang libong taon.
Mapalad at banal ang unang binuhay ng Diyos. Hindi na sila mamamatay muli dahil sila na ang pari ng Diyos at ni Cristo at kasama niya silang maghahari sa isang libong taon.
Pagkatapos ng 1,000 taon, palalayain si Satanas sa bilangguan niya.
Lalabas si Satanas upang dayain ang mga bansa sa buong mundo, ang mga bansang tinatawag ng Gog at Magog. Titipunin ni Satanas ang mga sundalo na makikipaglaban sa mga mananampalataya sa Diyos. Ang dami nila ay kasing dami ng buhangin sa tabing dagat na hindi mabilang bilang.
Nagkalat sila sa lahat ng lugar dito sa mundo. Pinalibutan nila ang mga pinili ng Diyos na kanya lang at yong bayan na minamahal niya. Ngunit nagpaulan ng apoy ang Diyos na galing sa langit at natupok ang lahat ng kasama ni Satanas.
At si Satanas na naglinlang sa kanila, itinapon siya sa lawang nagliliyab na asupre na siya ring pagtatapunan sa mga nagkukunwaring propeta at sa mabangis na hayop. Pahihirapan sila doon ng walang katapusan.
Pagkatapos, nakita ko ang isang malaki at puting trono at ang nakaupo doon. Ang langit at mundo, bigla nalang naglaho at hindi na nakita pang muli.
At nakita kong nakatayo sa harapan ng trono ng Diyos ang lahat ng namatay, may katungkulan man o wala at may binuksan na mga aklat na siyang aklat ng buhay. At ang mga namatay ay hinatulan sila ayon sa mga ginawa nila na nakasulat sa mga aklat.
Kahit namatay sila sa dagat o sa mundo, lumabas sila sa Hades sa lugar ng mga patay. At hinatulan silang lahat ayon sa mga ginawa nila.
Pagkatapos, itinapon ang Kamatayan at Hades sa lawa na may apoy na nagliliyab. Iyan ang ikalawang kamatayan.
Sinuman ang hindi nakasulat ang pangalan sa aklat ng buhay, itatapon sila sa lawa na may apoy na nagliliyab.
Pagkatapos, nakita ko ang bagong mundo at bagong langit. Naglaho na ang dating langit at lupa, kahit ang dagat.
At nakita ko ang Banal na Bayan na siyang bagong Jerusalem na bumaba mula sa Diyos sa langit. Ang bayang iyan, talagang napakaganda niya. Ang ganda niya ay kasing ganda ng babaeng ikakasal na nakahanda na sa lalakeng mapapangasawa niya.
Pagkatapos, narinig ko ang malakas na tinig na galing sa trono na nagsasabi ng ganito, <<Pakinggan ninyo! Nandito na ang Diyos sa tinitirhan ng mga tao. Mananatli siya dito kasama ang mga pinili niya na kanya lang [at siya na ang Diyos nila.]
Papahiran niya ang mga luha nila. Wala nang kamatayan, kalungkutan, iyakan o sakit, dahil lumipas na ang dating kalagayan.>>
Sinabi ng nakaupo sa trono, <<Tignan ninyo! Binabago ko na ang lahat.>> At sinabi pa niya sa akin, <<Isulat mo ang sinasabi ko sa iyo, dahil mapagkakatiwalaan ito at talagang totoo!>>
Sinabi pa niya sa akin, <<Naganap na ang lahat! Ako ang Alpha at Omega, ang ibig sabihin, ako ang simula at katapusan ng lahat. Kung sinuman ang nauuhaw, bibigyan ko siya ng tubig na walang bayad na nagbibigay ng buhay na walang hanggan.
Iyan ang magiging mana ng mga nagtagumpay at gagawin ko silang mga anak ko at ako ang Diyos nila.
Ngunit nakakatakot ang mangyayari sa mga taong duwag, ang mga hindi sumasampalataya sa akin, ang mga masasamang gawa, ang mga mamamatay tao, ang mga nakikiapid, ang mga mangkukulam, ang mga nagpupuri sa mga diyus-diyosan at ang lahat ng sinungaling. Dahil itatapon sila sa lawa na may apoy na nagliliyab na asupre. Iyan ang ikalawang kamatayan.>>
At ngayon, nilapitan ako ng isa sa pitong anghel na may pitong malaking mangkok na puno ng pitong kahulihulihang salot. Sinabi niya sa akin, <<Halika dito, dahil ipapakita ko sa iyo ang babaeng ikakasal sa Besirong Tupa.>>
Kaagad akong napuspos ng Espirito ng Diyos. At dinala ako ng anghel sa napakataas na bundok. Ipinakita niya sa akin ang Banal na Bayan na siyang Jerusalem. At nakita kong bumababa ang Jerusalem galing sa Diyos sa langit.
Nagliliwanag siya, dahil sa liwanag ng Diyos at nakakasilaw siya na parang mahalagang batong Jasper na kasinglinaw ng kristal.
Ang bayang iyan, napalibutan ng makakapal at matataas na bakod na pader. Labingdalawa ang pinto niya at ang bawat pinto, may nagbabantay na anghel. Nakasulat sa mga pinto ang pangalan ng labingdalawang lahi ng Israel.
Tatlo ang pinto sa bawat gilid ng bakod, tatlo sa silangan, tatlo sa hilaga, tatlo sa timog at tatlo sa kanluran.
Ang bakod na pader, may labingdalawang pundasyon na bato at nakasulat dito ang mga pangalan ng labingdalawang apostol ng Besirong Tupa.
Ang anghel na nakipag-usap sa akin, may hawak siyang panukat na ginto upang sukatin ang bayan, mga pinto at ang mga bakod na pader.
Parisukat ang sukat ng bayan. Pare-pareho ang haba at luwang niya 2,400 na kilometro. Ganoon din ang taas niya.
Sinukat din niya ang bakod na pader. 64 na metro ang kapal niya. Ang panukat na ginamit ng anghel ay katulad din ng panukat na ginagamit ng tao.
Ang bakod na pader ay gawa sa jasper. Ang bayan ay gawa sa purong ginto na kasinglinaw ng kristal.
Ang pundasyon ng bakod na pader ay nilagyan nila ng iba't ibang klasi ng mamahaling bato. Ang una Jasper, safiro ang pangalawa; kalcedonia ang ikatlo; esmeralda ang ikaapat,
sardonika ang ikalima, karnelia ang ikaanim, krisolito ang ikapito, berelio ang ikawalo, topasio ang ikasiyam, krisopraso ang ikasampo, hasinto ang ikalabing-isa, at amatista ang ikalabingdalawa.
Ang labingdalawang pinto ay gawa sa perlas. Ang bawat pinto ay gawa sa buong perlas. Ang mga daan ng bayan ay puro ginto na kasinglinaw ng kristal.
Wala akong nakitang templo sa bayan, dahil ang Diyos na Makapangyarihan sa lahat at ang Biserong Tupa ang siyang pinakatemplo doon.
Hindi na kailangan ang araw o buwan upang magliwanag sa bayan, dahil ang liwanag ng Diyos ang siyang magliliwanag at ang Besirong Tupa ang siyang ilaw doon.
Ang ilaw na iyan ang siyang nagliliwanag sa lahat ng bansa. Ang lahat ng hari dito sa mundo, dadalhin din nila ang ari-arian nila doon.
Laging nakabukas ang pinto ng bayang iyan, dahil wala ng gabi doon.
Dadalhin doon sa bayan na iyon ang ari-arian at pagpaparangal mula sa lahat ng bansa.
Ngunit sinuman ang marumi sa paningin ng Diyos, sinuman ang gumagawa ng nakakahiya at ang mga sinungaling, hindi sila makakapasok sa bayang iyon. Ang makakapasok lang doon ay ang mga taong nakasulat ang pangalan sa aklat ng Besirong Tupa na siyang aklat ng buhay.
Pagkatapos, ipinakita rin sa akin ng anghel ang ilog na nagbibigay buhay. Malinaw na malinaw ang tubig na parang kristal na dumadaloy mula sa trono ng Diyos at Besirong Tupa.
At ang ilog, dumadaloy sa gitna ng daan sa bayan ng Jerusalem. Sa magkabilang tabi ng ilog, may punong kahoy na nagbibigay buhay na buwanang namumunga ng labing dalawang klasi. Ang dahon niya, nagpapagaling ng sakit ng mga bansa.
At tinanggal na ng Diyos ang lahat ng sumpa. Nandoon sa bayan ang trono ng Diyos at Besirong Tupa. At ang mga lingkod niya, nagpupuri sila sa kanya.
Makikita nila ang mukha niya at maitatak ang pangalan niya sa noo nila.
Wala ng gabi doon. Kaya hindi na kailangan ang ilaw o ang liwanag ng araw. Dahil ang Diyos na ang ilaw nila at maghahari na sila doon kailanman.
Pagkatapos, sinabi ng anghel sa akin, << Ang mga salitang ito ay talagang totoo at mapagkakatiwalaan. Dahil ang Diyos ang nagpahayag sa mga propeta sa pamamagitan ng Ispirito niya na nagsugo ng anghel niya upang ipakita sa mga tagapaglingkod niya ang mga bagay na malapit ng mangyari.>>
Sinabi ni Jesus, <<Malapit na akong dumating! Masaya ang mga sumusunod sa mga salita ng Diyos na nakasulat sa aklat na ito.>>
Ako si Juan na nakakita at nakarinig sa lahat ng iyan. Nang makita at marinig ko ang lahat, nagpatirapa ako sa paanan ng anghel na nagpakita sa akin sa lahat ng mga bagay na iyan upang magpuri ako sa kanya.
Ngunit sinabi niya sa akin, <<Huwag! Huwag mong gawin ang ganoon. Dahil ako man ay naglilingkod din katulad mo, katulad ng mga propeta at mga sumusunod sa isinulat sa aklat na ito. Ang Diyos lang ang dapat mong purihin hindi ako!>>
Sinabi pa niya sa akin ang ganito, <<Ang lahat ng isinulat sa aklat na ito na ipinahayag na ng Diyos sayo, malapit ng matupad. Kaya ipaalam mo rin.
Ang mga gumagawa ng masama, lalo parin silang pagpapakasama. Ang mga marumi, lalo parin silang magpapakarumi. Ngunit ang mga matuwid, lalo parin silang mamumuhay ng matuwid. At ang mga pinili ng Diyos na kanya lang, lalo parin silang magpapakalinis.>>
Sinabi ni Jesus, <<Makinig kayo! Malapit na akong dumating! Nasa akin ang gantimpala na ibibigay ko sa bawat isa ayon sa mga ginawa niya.
Ako ang Alpha at ako ang Omega ang ibig sabihin ako ang simula at ang katapusan.>>
<<Masaya ang mga naglilinis ng damit nila, dahil mabibigyan sila ng karapatang kumain ng bungang punong kahoy na nagbibigay ng buhay at makapasok sila sa Banal na Bayan.
Ngunit ang mga taong masama, iiwan sila sa labas ng bayan. Ganoon din ang lahat ng mangkukulam, nakikiapid, mamamatay tao, nagpupuri sa mga diyus-diyosan, at sinungaling at gusto pang magsinungaling.
<<Ako si Jesus ang nag-utos sa anghel ko upang sabihin sa inyo ang mga bagay na ito na kailangan mong ipahayag sa mga mananampalatayang samasama. Lahi ako ni haring David at ako rin ang nagliliwanag na bituin kung umaga.>>
Ang Ispirituo ng Diyos at ang babaeng ikinakasal, sinabi nila, <<Halikayo dito!>> At ang lahat ng nakarinig nito, sinabi din nila, <<Halikayo dito!>> Sinuman ang nauuhaw at gustong uminom ng tubig na nagbibigay buhay, lumapit sila, dahil walang bayad ito.
Ako si Juan, na nagbibigay ng babala sa mga nakikinig sa ipinapahayag ng Diyos sa aklat na ito. Kung sinuman ang magdadagdag sa isinulat sa aklat na ito, idaragdag din ng Diyos sa kanya ang parusa sa mga pagpapahirap na nakasulat dito.
At kung sinuman ang magbabawas sa mga ipinahayag ng Diyos sa aklat na ito, aalisin niya ang karapatang niyang kumain ng bungang punong kahoy na nagbibigay ng buhay at karapatan niyang pumasok sa Banal na Bayan, katulad ng nakasulat sa aklat na ito.
Si Jesus ang nagpatotoo sa lahat ng nakasulat sa aklat na ito. Sinabi pa niya, <<Talagang malapit na akong dumating!>> Sinabi ko rin, <<Opo Panginoong. Halika Jesus!>>
Nais kong manatili sa inyong lahat ang kabutihan ng Panginoong Jesus.
Maihahalintulad sa pagtatayo ng gusali ang pagtuturo ng Salita ng Diyos. Kailangan itong simulan sa matibay na pundasyon. Mayroong isang gusali na biglang nagkabitak-bitak at gumuho ang mga pader. Nagkapirapiraso ang mga kahoy. Nayupi ang bubong at hiwa-hiwalay na nahulog. Bumagsak ang mga palapag kaya natabunan, nakulong at namatay ang mga nakatira roon. Sa ilang saglit lamang, nagmistulang isang tambak ng mga bato ang napakataas na gusaling iyon. Nang siyasatin ang sanhi ng pagguho, napatunayan na hindi pala sinunod ng nagtayo ang lahat ng dapat sanang sundin sa pagtatayo ng matibay na gusali. Dahil sa pagkagahaman sa pera, walang pag-aatubili niyang isinugal ang buhay at kaligtasan ng mga taong titira roon. Minadali niya ang paggawa at tinipid pa ang mga materyales. Binawasan niya ang kapal ng konkreto at hindi ginamit ang lahat ng mga bakal na dapat sanang inilagay upang maging matatag ang pundasyon. Kaya, hindi naging sapat ang tatag ng pundasyon para sa taas at bigat ng gusali. Kulang din ang mga bakal na ginamit sa mga pader at sa mga palapag na kinakailangan upang manatiling matatag na nakatayo ang gusali. Binalewala niya ang disenyo at plano na ginawa at ibinigay ng arkitekto at ng mga inhinyero. Ang sarili niyang paraan ang kanyang sinunod dahil mas madali, mas mabilis, at mas malaki ang kikitain niya roon. Ang resulta? Kasawian! Pagkasira ng mga ari-arian! Kamatayan! Kung paanong binalewala ng tagapagtayo ang mga tamang pamantayan at disenyo sa pagtatayo ng gusali, gayundin naman, maraming mga mananampalataya sa buong mundo ang katulad niya dahil binabalewala rin nila ang plano ng Diyos. Kung ang mga arkitekto at mga inhinyero ay may plano kung paano itatayo ang isang gusali, ganoon din ang Diyos. May plano Siya kung paano itatayo ang Kanyang Iglesya. Ang Iglesya ay ang kalipunan ng mga mananampalataya at hindi ang gusaling pinagtitipunan nila. Kabanata 1 Ang Plano ng Punong-Tagapagtayo 4 Kadalasan, sa pagbabahagi sa mga hindi pa ligtas, pangmaramihan man o isahan, at sa pangangaral at pagtuturo ng Salita ng Diyos, hindi nasusunod ang mga Biblikal na paraang ibinigay ng Diyos sa Iglesya. Sinusunod ng mga mangangaral at tagapagturo ang kanilang mga sariling paraan at mga sariling ideya nang hindi iniisip kung ayon ba ito sa paraan ng Diyos o kung papasa ba ito sa pagsusuri ng Diyos. Para silang mga tagapagtayo ng gusali na binabalewala ang planong ibinigay ng mga arkitekto at ng mga inhinyero.








































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































































